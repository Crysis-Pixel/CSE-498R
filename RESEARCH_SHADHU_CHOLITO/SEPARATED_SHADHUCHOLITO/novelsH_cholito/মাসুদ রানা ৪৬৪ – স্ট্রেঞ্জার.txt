উত্তর আমেরিকার দক্ষিণ প্রান্তে মেক্সিকো উপসাগর ঘেঁষা লুইযিয়ানা রাজ্য।
আঠারো শ’ চৌষট্টির গ্রীষ্মকালের এক উত্তপ্ত দুপুর।
রাজপ্রাসাদের মত মস্তবড় বাড়ি থাউয্যাণ্ড ওক। ওটারই মালিক উইলিয়াম এফ. নোভাকের আমন্ত্রণে ডাইনিং রুমে উপস্থিত হয়েছে কনফেডারেট আমেরিকার উচ্চপদস্থ ক’জন আর্মি অফিসার। তারা প্রত্যেকেই ক্লোভিস জেলার প্রতাপশালী মানুষ। চলছে জরুরি মিটিং। একটু আ প্ল্যানটা খুলে বলেছে নোভাক, জানিয়েছে, কী করা হলে যুদ্ধে পরাজিত হবে ইউনিয়ান আর্মি।
এ মুহূর্তে থাউয্যাণ্ড ওক-এ উইলিয়াম এফ. নোভাকের সঙ্গে যে তিন আর্মি অফিসার রয়েছে, তাদের পরনে মিলিটারি ইউনিফর্ম। ঝিকমিক করছে সোনার মেডেল। মিটিঙের সভাপতি তুলা ব্যবসায়ী ও ডাক্তার উইলিয়াম নোভাক টেক্সাস রাজ্যে জন্মালেও ঘাঁটি গেড়েছে লুইযিয়ানা রাজ্যে। শুধু যে গোটা দক্ষিণের বৃহত্তম তুলা-প্ল্যান্টেশনের মালিক সে, তা নয়, এ ছাড়াও তার রয়েছে গ্রাম ভরা কয়েক হাজার কৃষ্ণাঙ্গ ক্রীতদাস ও ক্রীতদাসী। নির্বিচারে অসহায় মানুষগুলোর ওপর অকথ্য অত্যাচার করে সে। তবে উত্তরের রাজ্যগুলোর প্রেসিডেন্ট আব্রাহাম লিঙ্কন ঘোষণা দিয়েছেন, তিনি মুক্ত করে ছাড়বেন আমেরিকার সমস্ত ক্রীতদাস ও ক্রীতদাসীকে। সেক্ষেত্রে মুখ থুবড়ে পড়বে নোভাকের তুলার প্ল্যান্টেশন। শুধু কি তাই, এ-ও মেনে নিতে হবে, এ দেশে সমঅধিকার পাবে নোংরা, কালো ওই কুত্তার বাচ্চাগুলো!
এ মিটিঙে যোগ দিয়েছে সি. এস. এ. বা কনফেডারেট স্টেট্স্ অভ আমেরিকার বড় এক আর্মি জেনারেল। ডান চোখ হারিয়েছে লোকটা বুল রানের যুদ্ধে। মারা গেছে তার তিন জোয়ান ছেলে। অত্যন্ত তিক্ত মনের মানুষ এই জেনারেল। তার ওপর প্রতিদিন পিছাতে হচ্ছে তাদের সেনাবাহিনীকে। গত বছর চ্যাটানুগার যুদ্ধে হারার পর থেকে সেনাপতি ইউলিসিস এস. গ্র্যান্টের অধীনে ক্রমেই এগোচ্ছে ইউনিয়ান আর্মি। আজ হোক বা কাল, এ যুদ্ধে হারবে দক্ষিণের রাজ্যগুলো। তাই জেনারেল আজকাল ভাবছে, বৃথা প্রাণ দিয়েছে তার তিন সন্তান।
‘আপনি যা বললেন, তেমন অলৌকিক কিছু না ঘটালে সত্যিই যুদ্ধে হারব,’ সিগারে টান দিল জেনারেল। ‘দেখা যাক আপনার পরিকল্পনায় কাজ হয় কি না।’
‘প্রাণপণ লড়েও প্রতিদিন পিছাচ্ছি আমরা,’ বলল আরেক অফিসার। কালো এক ক্রীতদাসী ওয়াইন ঢেলে দিলেই বামহাতে গ্লাস তুলে ঢক করে গিলে নিচ্ছে মাথাগরম কর্নেল। বিগত এক যুদ্ধে লোকটার কনুই পর্যন্ত ডানহাতটা প্রতিপক্ষের গোলার আঘাতে ছিঁড়ে উড়ে গিয়ে পড়েছিল দুই শ’ গজ দূরে। পিন গেঁথে বুকের কাছে আটকে রেখেছে সে ইউনিফর্মের হাতা। এখন যুদ্ধের সময় তলোয়ার ধরে বামহাতে।
‘হ্যাঁ, আসলেই পরাজিত হচ্ছে দক্ষিণ,’ মাথা নেড়ে ড্রিঙ্কে চুমুক দিল জেনারেল। ‘প্রেসিডেন্ট জেফ ডেভিসের মাথা আর পেটে জঘন্য পচা, দুর্গন্ধময় পায়খানা! তার কোলে বসে আহ্লাদে আটখানা হয়ে ছ্যার ছ্যার করে ঝাঁজালো হলুদ প্রস্রাব ছাড়ছে জেনারেল রবার্টস ই. লি। ওই দুই হারামজাদা কিছু পারবে না, করবেও না।’
জেনারেলের কথা শুনে তাল মিলিয়ে বাজে মন্তব্য করতে লাগল অপর তিনজন।
জেনারেল লি আর প্রেসিডেন্ট ডেভিস সেসব শুনলে ভিরমি খেয়ে মেঝেতে পড়ে সঙ্গে সঙ্গে প্রাণ ত্যাগ করত।
‘তবে একটা কথা,’ সন্দেহ নিয়ে বলল জেনারেল, ‘কাজটা কি সত্যিই সম্ভব, মিস্টার নোভাক? সত্যিই কি তাতে বিপর্যয় ঠেকাতে পারব আমরা?’
‘সবই তো বললাম,’ আত্মবিশ্বাসী জবাব নোভাকের, ‘আমার কথামত চললে, এটা এক শ’ ভাগ নিশ্চিত, বদলে যাবে যুদ্ধের মোড়।’
‘তো দেরি না করে কাজে নামুন না,’ সমস্বরে বলল তিন আর্মি অফিসার। ‘শেষ চেষ্টা করে দেখা যাক একবার!’
মাথা দোলাল নোভাক। ‘আজই খবর দেব আমার দলের ছেলেদেরকে।
আগেই রাজকীয় লাঞ্চ সেরেছে তারা। খালি ডিশগুলো সরানো হয়েছে টেবিল থেকে। বিদায় নিয়েছে বাটলার। ড্রিঙ্ক দেয়ার জন্যে রয়ে গেছে শুধু কালো চামড়ার সেই ক্রীতদাসী তবে মিটিং শেষ হওয়ায় তাকে হাতের ইশারায় বিদায় করতে চাইল উইলিয়াম এফ. নোভাক। কালোদেরকে কুকুরের চেয়েও অধম মনে করে সে, তাই খেয়াল করল না, ঘর ছেড়ে যাওয়ার আগে তরুণীর ঠোঁটে ফুটে উঠেছে একচিলতে হাসি।সিঁড়িতে ঘুটঘুটে আঁধার। নিচতলায় কোনও আওয়াজ নেই।
দোতলায় নেমে ডাক দিল রানা, ‘লিয?’
কোনও জবাব এল না।
বাড়িটা বেশ বড়। কে জানে, কোন্ দিক থেকে এসেছে আর্তনাদের আওয়াজ।
লিযের বেডরুমের দরজার তলা দিয়ে আসছে সরু আলোর রেখা। কবাট খুলে উঁকি দিল রানা। ডাবল বেডের চাদর কোঁচকানো। পাশের টেবিলে জ্বলছে কম ওয়াটের নীল বার্। তবে ঘরে কেউ নেই।
সরে এসে নিঃশব্দে সিঁড়ি বেয়ে নামতে লাগল রানা। একবার দেখল হাতঘড়ির লিউমিনাস কাঁটাগুলো।
রাত এখন চারটে বাইশ।
থমথম করছে চারপাশ।
বাড়ির ভেতর কোনও আওয়াজ নেই।
কিন্তু রানার মন বলছে, খুব খারাপ কিছু ঘটেছে লিষের।
বাতি জ্বলছে নিচতলার হলওয়েতে। সে আলোয় পরিষ্কার দেখা যাচ্ছে ঘুরে উঠে আসা স্টেয়ারকেস।
হয়তো পিপাসা লেগেছিল লিষের, ভাবল রানা। তাই নিচতলায় নেমেছে। তখন হয়তো পা পিছলে গেছে। বা পতনটা হয়েছে বাথরুমে। আহত হয়েছে বাজেভাবে।
একটু আগে কাঁচ ভাঙার যে শব্দ হলো, তা হয়তো গ্লাস বা বালব ভাঙার আওয়াজ।
আবারও লিযের নাম ধরে ডাকতে গিয়েও থেমে গেল রানা। অন্যভাবে ব্যাখ্যা করা যায় আওয়াজগুলোকে। ভীষণ ব্যথা না পেলে এভাবে কাতরে ওঠে না কেউ!
সিঁড়ির শেষ কয়েক ধাপ দৌড়ে নামল রানা। হলওয়ে ফাঁকা নয়। মেঝেতে পড়ে আছে ভারী দেহের কেউ।
নারীদেহটা লিষের! পরনে লাল টাওয়েল বাথরোব। তার ওপরে পরেছে স্যাটিনের নাইট ড্রেস। পেটের ওপর দড়ির বেল্ট। দু’হাত ছড়িয়ে চিত হয়ে পড়ে আছে বেচারি। মুখ ঘুরিয়ে রেখেছে বলে চেহারা দেখতে পেল না রানা।
একদম নড়ছে না লিখ। লাল বাথরোব ও নাইট ড্রেসের বুক-পেট ভেসে যাচ্ছে রক্তের স্রোতে। ভিজে গেছে মেঝের কার্পেট। ক্রমেই ছড়িয়ে পড়ছে রক্তের কালচে দাগ।
ওদিকে চেয়ে নেই রানা। চোখ লিষের পেটের ওপর। পাঁজরের নিচে পেটে গেঁথে দেয়া হয়েছে চওড়া ফলার ভয়ঙ্করদর্শন এক তলোয়ার। ওটার ডগা গেঁথে গেছে কাঠের মেঝেতে।
প্রায় ছুটে লিযের পাশে পৌঁছুল রানা। নাম ধরে ডাকল। নিজের কণ্ঠস্বর বড় অচেনা লাগছে ওর কাছে। বুঝে গেছে, জখমটা মারাত্মক। চাইলেও বাঁচাতে পারবে না লিযকে।
এবার কী করবে ভাবছে রানা, এমনসময় ওর চোখ পড়ল হলওয়ের ওদিকে দরজার ওপর। কবাট কয়েক ইঞ্চি খোলা। স্ক্রিন ডোর পুরো হাট করা। দরজার বুকে ছোট জানালার মত কাঁচের প্যানেল ছিল। ওটা দিয়ে দেখা যেত কে এসেছে। সেই প্যানেলটা এখন চুরচুর হয়ে পড়ে আছে মেঝেতে। ঘুষি মেরে ওটা চুরমার করে সিকিউরিটি চেইন লক খুলেছে কেউ। এরপর বিনা বাধায় ঢুকেছে আততায়ী।
দরজার কাঁচের প্যানেল ভাঙার আওয়াজ শুনে দোতলার বেডরুম থেকে নেমেছে লিয। বাতি জ্বেলেছে। আর তখনই চেঁচিয়ে উঠেছে হামলাকারীকে দেখে। সেসময়ে লিষের কণ্ঠ শুনেছে রানা। এরপর তলোয়ার হাতে বেচারির ওপর ঝাঁপিয়ে পড়েছে খুনি। ধাক্কা দিয়ে ফেলে দিয়েছে মেঝেতে। তলোয়ার গেঁথে দিয়েছে অসহায় মানুষটার পেটে। সেসময়ে প্রচণ্ড ব্যথায় কাতরে ওঠে লিখ।
এসব হয়েছে মাত্র কয়েক মুহূর্তের ভেতর।
তার মানে, বেশি দূরে যেতে পারেনি আততায়ী।
কথাটা ভাবতে না ভাবতেই বাইরে গাড়ির ইঞ্জিন গর্জে ওঠার আওয়াজ পেল রানা।
খুব তাড়া আছে কারও।
লিষকে গুরুতরভাবে আহত করে পালিয়ে যাচ্ছে লোকটা!
দ্বিধায় পড়ল রানা। লিয়ের পাশে থাকবে, না ধরতে যাবে খুনিকে?
পরমুহূর্তে লিযের দেহ পাশ কাটিয়ে আধখোলা দরজায় পৌছুল রানা। কবাট সরিয়ে কয়েক ধাপ সিঁড়ি বেয়ে নেমে ছিটকে বেরোল মেইন গেট দিয়ে। আশপাশের বাড়িতে আলো নেই। এইমাত্র ওর মার্সিডিষের পাশ থেকে রওনা হয়েছে পুরনো আমলের লম্বাটে এক আমেরিকান গাড়ি। কোম্পানির লোগো বা নাম দেখতে পেল না রানা। গর্জনটা ভারী ভিএইট ইঞ্জিনের। গাড়ি ঘুরিয়ে নিয়েছে ড্রাইভার। এইমাত্র ধুপ্ শব্দে বন্ধ হয়েছে প্যাসেঞ্জার ডোর। ড্রাইভারকে গাড়িতে রেখে লিয বাউয়ারকে খুন করতে এসেছিল খুনি। দৌড়ে গাড়ির দশ ফুটের ভেতর পৌঁছে গেল রানা। কিন্তু তখনই চাকা হড়কে রওনা হলো ড্রাইভার।
আবছাভাবে তার পাশের লোকটাকে দেখল রানা। দু’জনই শ্বেতাঙ্গ। বয়স তিরিশ থেকে পঁয়ত্রিশ। বেণী করে লালচে চুল বেঁধেছে ড্রাইভার। ওর সঙ্গীর চুল খাটো করে ছাঁটা। পরনে সাদা টি-শার্টের ওপর কালচে জ্যাকেট।
গাড়িটা চলে যাওয়ার আগেই কিছু করতে হবে। রানার প্যান্টের পকেটে আছে মার্সিডিযের চাবি। তবে গাড়ির ইঞ্জিন চালু করার আগেই বহু দূরে চলে যাবে খুনির গাড়ি। ছোটার গতি আরও বাড়ল রানার। প্রাণপণে দৌড়াচ্ছে ও। ভাবছে, লোকদু’জন নিশ্চয়ই সশস্ত্র। কাজেই কোনভাবে গাড়িতে উঠতে পারলেও কঠিন হবে তাদেরকে কাবু করা। ওর নিজের কাছে পিস্তল নেই।
শেষ ক’পা ছুটে গাড়ির রিয়ার উইং ধরতে ডানহাত বাড়াল রানা। খপ্ করে ধরেও ফেলল ওটা। দ্রুতগামী গাড়ির হ্যাঁচকা টান খেয়ে ভাবল, ছিঁড়েই গেছে হাত দুটো। পেছনে ছেঁচড়ে এল দুই পা। নাকের কাছে মাস্ট্যাং লোগো।
মাত্র নয় সেকেণ্ডে চল্লিশ মাইল গতি তুলল গাড়িটা। দুই সাইলেন্সার পাইপের উত্তপ্ত ধোঁয়ায় পুড়ছে রানার উরুর ত্বক ও মাংস। মারাত্মক জ্বলুনি আর তীব্র ব্যথা সহ্য করে ভাবল, একবার ছাতে উঠতে পারলে ওখান থেকে জানালা দিয়ে গাড়ির ভেতর ঢুকবে। তবে তখনই ঝট্ করে ঘুরে তাকাল প্যাসেঞ্জার। কী যেন বলল ড্রাইভারকে। পরক্ষণে জানালা দিয়ে বের করল বামহাত। মুঠোয় পিস্তল!
বিকট আওয়াজে দু’বার গর্জে উঠল অস্ত্রটা।
গতি আরও বাড়ছে বলে মৃদু দুলছে গাড়িটা।
রানার মাথার পাশে লোহার উইঙে ঠক্ঠক্ আওয়াজে বিধল দুই বুলেট। বাঁচতে হলে উইং থেকে হাত সরাতে হবে, বুঝে গেল রানা। তবে সেক্ষেত্রে প্রচণ্ড বেগে রাস্তার ওপর হুড়মুড় করে পড়বে ও!
গাড়িটা চলেছে পঞ্চাশ বা ষাট মাইল বেগে।
রুক্ষ রাস্তার ঘষা খেয়ে ছিঁড়ছে রানার বুটের ডগা। যে- কোনও সময়ে কয়েকটা আঙুল হারিয়ে পঙ্গু হবে। তবে কোনও সিদ্ধান্ত নিতে হলো না ওকে। ডানের রাস্তায় তীরবেগে বাঁক নিল গাড়িটা। উইং থেকে হাত ছুটে যেতেই ছিটকে রাস্তায় পড়ল রানা। গড়াতে গড়াতে গিয়ে থামল বিশ ফুট দূরে ফুটপাথের পাশে। পিঠে আঘাত পেয়ে ভুস্ করে বুক থেকে বেরিয়ে গেছে শ্বাস। কেমন যেন অবশ লাগছে শরীর-মন।
কয়েক মুহূর্ত পর চোখ মেলতেই রানা দেখল, দূরে চলে গেছে অন্ধকারের ভেতর খুদে দুটো লাল আলো।
তিক্ত মনে নিজেকে দেখল রানা। শরীরে শতখানেক ছড়ে যাওয়ার দাগ। দরদর করে রক্ত পড়ছে হাঁটু ও কনুই বেয়ে। ফুটপাথের পাশ থেকে উঠে লিষের বাড়ির দিকে চলল রানা। বুঝে গেছে, জড়িয়ে গেছে বাজে পুলিশী ঝামেলায়।হাত-পায়ের ছড়ে যাওয়া জায়গাগুলো ভীষণ জ্বললেও হাঁটার গতি বাড়াল রানা। এরই ভেতর আশপাশের বাড়ির দোতলায় জ্বলে উঠেছে বাতি। গুলির শব্দে জেগে গেছে প্রতিবেশীরা। আরামদায়ক বিছানা ছেড়ে কেউ কেউ উঁকি দিচ্ছে জানালা দিয়ে। মিনিটখানেক পর লিয়ের গেস্টহাউসের সদর দরজায় পৌঁছুল রানা। এখন আর মার্সিডিযে চেপে খুনির পিছু নিতে পারবে না। বাকি রইল লিযকে হাসপাতালে নেয়ার জন্যে অ্যাম্বুলেন্স ডেকে আনা।
গেস্টহাউসের হলওয়েতে পা রেখে রানা দেখল, নড়ছে না লিয। ভেজা কার্পেট হয়েছে ফোলা স্পঞ্জের মত। আরও ছড়িয়ে গেছে রক্তের কালো দাগ।
লিযের পাশে বসতেই ভিজে গেল রানার প্যান্টের হাঁটুর ছেঁড়া অংশ। মৃতপ্রায় মানুষটার পাল্স্ পরখ করল ও।
খুব ধীরে অনিয়মিতভাবে চলছে হৃৎপিণ্ডের স্পন্দন।
মাথা কাত করে ওকে দেখতে চাইল লিয। ঘষা কাঁচের মত অস্বচ্ছ দুই চোখ। ঠোঁট ফাঁক করে কী যেন বলতে যেতেই গলা থেকে বেরোল অস্ফুট গোঙানি। ঠোঁটের কোণ বেয়ে গলগল করে বেরোল তাজা রক্ত। মেঝেতে ফেলে পেটে তলোয়ার গেঁথে দেয়ার সময়, পৌঁচ মেরে গাল চিরে দিয়েছে আততায়ী। ফ্লোরবোর্ডে গেঁথে আছে তলোয়ারের ডগা।
অস্ত্রটা সাধারণ নয়— সেইবার। একসময়ে সম্মুখ সমরে ব্যবহার হতো। পরে মিলিটারি বিশেষজ্ঞরা বুঝল, স্বয়ংক্রিয় আগ্নেয়াস্ত্রের কাছে ওটা কিছুই নয়। ফলে বাদ পড়ল এটা অস্ত্র হিসেবে।
লিযের পেটে গেঁথে থাকা তলোয়ারের ফলা ভরে আছে কালচে মরিচায়। বহুকাল আগের জিনিস। হাতলে হাঙরের চামড়ার ওপর জড়ানো হয়েছে সোনার তার। হাত বাঁচাতে বাঁকা চাঁদের মত তামার পুরু পাত। বয়সের কারণে রঙ হারিয়েছে ওই তামা। পাতের ওপর প্রতিপক্ষের হামলার অজস্র দাগ। সেইবারটাকে অ্যান্টিক বললেও ভুল হবে না। হাজার হাজার ডলারে বিক্রি হয় এসব অস্ত্র।
কিন্তু কেন অ্যান্টিক তলোয়ার নিয়ে এ বাড়িতে হামলা করল লোকটা?
কিচেন থেকে ছুরি বা হাতুড়ি নিলেই তো কাজ চলত।
আরও বড় কথা, খুনের অস্ত্র রেখে গেল কেন সে?
লিয কেশে উঠতেই পেটের ক্ষত থেকে তির তির করে বেরোল তাজা রক্ত। ভিজে কালো হয়েছে বাথরোব ও নাইট ড্রেস। সেইবারের হাতল ধরল রানা। টান দিয়ে বের করতে গিয়েও থেমে গেল। ওই পাত জায়গামত আছে বলেই ওটার চাপে রক্তনালী থেকে কম রক্ত বেরোচ্ছে। এখন ফলা বের করলে আরও বেশি ক্ষতি হবে, আরও দ্রুত মরবে লিয।
রানার চোখ পড়ল হলওয়ের ওদিকের স্ট্যাণ্ডের ওপর। ওখানেই আছে ল্যাণ্ড ফোনের সেট
‘অ্যাম্বুলেন্স ডাকছি, লিয়, একটু অপেক্ষা করো,’ উঠে দাঁড়াতে গিয়েও থমকে গেল রানা।
রক্তাক্ত হাত তুলে ওর আস্তিন ধরেছে লিয। আর তা করতে গিয়েই বোধহয় ফুরিয়ে গেছে শরীরের সব শক্তি।
রানা ভাবল, উঠে বসতে চাইছে লিয। তবে সেই সাধ্য তার নেই। সেটা লিযও বুঝেছে। আস্তে করে টান দিল রানার আস্তিন ধরে। আশা করছে ওর মুখের কাছে কান নেবে রানা। মৃত্যুর আগে কিছু বলতে চাইছে লিয?
হাঁটু গেড়ে তার মুখের কাছে কান নিল রানা। ‘কিছু বলবে, লিয়?’
‘আ… আমি… সবসময়… ফুরিয়ে গেল লিযের শক্তি কেশে উঠল। মুচড়ে গেল পেটের পেশি। সেইবারের ফলার চারপাশ থেকে বেরোল রক্ত। চোখ বুজে ফেলল লিয।
রানার বুঝল, যে-কোনও সময়ে মারা যাবে বেচারি
তবে কয়েক মুহূর্ত পর আবারও চোখ মেলল লিয়। রক্তের মতই লাল দুই চোখের সাদা অংশ। চোখে ভীষণ ব্যথার চাহনি। আঁকড়ে ধরল রানার হাত। জীবন-মরণের মাঝে দাঁড়িয়ে বুঝতে পারছে, চলে যেতেই হবে অচেনা কোনও জগতে।
‘জানতাম…. এটাই হবে,’ ফিসফিস করল লিয।
রানা বুঝল, সন্ধ্যায় নিজের বলা সেই গোপন বিষয়ে কিছু বলতে চাইছে লিয। জীবনের বেশিরভাগ সময় ভয় পেয়েছে বেচারি ওটার কথা ভেবে। তবে এখন মৃত্যুর সন্ধিক্ষণে এসে ভাবছে, কাউকে বলবে সেই সত্যটা।
‘আমাকে কিছু বলবে, লিয?’ বলল রানা।
অতল ঘোরে তলিয়ে যাচ্ছে লিয। অনিয়মিত শ্বাস নিচ্ছে। অস্বচ্ছ কাঁচের মত দুই চোখ। মনের ভেতর ভীষণ ভয়। রক্তাক্ত হাতে প্রাণপণে ধরল রানার আস্তিন। ওকে ঘিরে ধরছে কালো এক চাদর। প্রায় ফিসফিস করল লিয, ‘ওরা…. জেনে গেছে… তাই মেরে ফেলত… আগেও… যেমন ….. খুন… শেলি লং ল্যান্সকে।’
লিযের হাতে হাত রাখল রানা। ‘শেলি কে, লিয? তুমি কি জানো, কে বা কারা হামলা করল? আমাকে বলো, আমি ওদেরকে খুঁজে বের করব। ছাড়ব না ওদের একটাকেও।’
ফোঁস করে শ্বাস ফেলে চোখ বুজল লিয। তারপর একদম শিথিল হয়ে গেল ওর দেহ।
রানা বুঝে গেল, চিরকালের জন্যে বিদায় নিয়েছে লিয বাউয়ার। এত কম সময়ের পরিচয় ওদের, অথচ বুকের ভেতরটা হু-হু করে কাঁদছে রানার। মনে হচ্ছে পেয়েও হারিয়ে বসেছে আপন জনকে। রক্তের মাঝে হাঁটু গেড়ে বসে লিষের হাত ধরে থাকল রানা। মাথাটা ঝুঁকে গেল ওর। আনমনে ভাবল, খুলে নেব পেট থেকে সেইবার? তা হলে অসম্মান নিয়ে পড়ে থাকবে না লিয়ের লাশ।
তবে এখানে খুন হয়েছে মানুষ, পুলিশী নিয়ম মেনে চলাই উচিত। জখম থেকে তলোয়ারটা খুলল না রানা। ভাবছে, ‘কেন এভাবে খুন হলো লিয? আর কে ওই শেলি লং ল্যান্স?’মন এতটাই খারাপ, আবছাভাবে পুলিশের সাইরেন শুনল রানা, কিন্তু আশপাশে কী ঘটছে কিছু যেন বুঝতে পারছে না। একটু পর এই বাড়ির সামনে থামল একটা ল্যাওয়ার। রানার পিঠ দরজার দিকে, তাই চোখে পড়ল না ছাতের নীল আলো। অবশ্য এটা বুঝল, প্রতিবেশীদের কেউ খবর দিয়েছে পুলিশে। নইলে ওকেই যোগাযোগ করতে হতো।
নিথর হাতটা লিষের বুকে নামিয়ে রেখে উঠে দাঁড়াল রানা। নিজের দিকে চেয়ে দেখল, করুণ হাল ওর। জায়গায় জায়গায় ছিড়ে গেছে পোশাক। সারাশরীরে ধুলোবালি। গায়ে রক্ত। যে-কেউ ভাববে, বুনো কোনও জন্তুর কবলে পড়ে আহত হয়েছে ও। অসুস্থ বোধ করছে রানা। ছুটন্ত গাড়ি থেকে পড়ে শরীরের নানান জায়গায় ব্যথা পেয়েছে। তবে নিজের পরিচর্যার চেয়েও জরুরি এখন নিজের নির্দোষিতা প্রমাণ করা।
দরজার দিকে ঘুরতেই মেইন গেট দিয়ে এক পুলিশকে ঢুকতে দেখল রানা। তার মাথায় হ্যাট নেই। পরনে ইউনিফর্ম শার্ট ও কালো প্যান্ট। হাতে উদ্যত আগ্নেয়াস্ত্র।
মাত্র একজন ডেপুটি দেখে বিস্মিত হলেও রানা ভাবল, খুনের এলাকায় এত দ্রুত পৌঁছে যাওয়া কম কথা নয়। দক্ষিণের প্রত্যন্ত এলাকাতেও আইনের শাসন বজায় রেখেছে স্যাম শেরিড্যান। ভারতের রাজধানী দিল্লির পুলিশের কথা মনে পড়ল ওর। কিছু দিন আগে একদল ধর্মান্ধ জানোয়ারের সঙ্গে হাত মিলিয়ে নিরীহ মুসলিমদেরকে খুন করেছে পুলিশ ফোর্সের একদল অফিসার ও কন্সটেবল। দিল্লি পুলিশ ডিপার্টমেন্টের চেয়ে ঢের দক্ষতার সঙ্গে পরিস্থিতি সামাল দিচ্ছে ক্লোভিস প্যারিশের শেরিফ অফিস।
বারান্দায় উঠতেই লোকটাকে চিনল রানা। গাল ফোলা সেই ডেপুটি। রোদে পুড়ে পাকা টমেটোর মত লাল চেহারা। মাথায় পেরেকের মত চোখা বাদামি চুল। মেরিন সৈনিকের মত খুলির দু’পাশে চেঁছে নিয়েছে চুল।
রানার ভুল না হলে তার নাম কনরাড। মদের দোকানে ডাকাতির পর শেরিফের সঙ্গে যে দুই ডেপুটি গিয়েছিল, এ তাদেরই একজন। শেরিফ বলেছিল, এর মাথা ক্রিকেট বলের মতই নিরেট। তাতে সমস্যা নেই রানার। আইনের কেউ এসেছে, সেটাই এখন বড় কথা। এবার তাকে বুঝিয়ে বলতে হবে, কী ঘটেছে এখানে।
কিন্তু মুখ খোলার সুযোগ পেল না রানা। হলওয়েতে পা রেখেই ওকে দেখেছে লোকটা। সঙ্গে সঙ্গে অস্ত্র তাক করেছে ওর বুক বরাবর। ট্রিগারে চেপে বসছে তর্জনী।
প্রথমেই নিরীহ মানুষের দিকে অস্ত্র তাক না করতে শেখানো হয় যে-কোনও দেশের পুলিশ অ্যাকাডেমিতে। রানা দেখল, ডেপুটির হাতের অস্ত্র ফোর্স থেকে ইণ্ড্য করা নয়। কোমরে কাফ পাউচ, ব্যাটন হোল্ডার, টেইয়ার ও সিএস ক্যানিস্টারের পাশে ডিউটি হোলস্টার। এখনও ওটার ভেতর রয়ে গেছে গ্লক পিস্তলটা।
ওর মাথার দিকে অস্ত্রের নল তাক করল ডেপুটি।
তাকে অতিরিক্ত আগ্রাসী বলে মনে হলো রানার।
অস্ত্রটা কালো রঙের বড় একটা রিভলভার।
সিলিণ্ডারের দিকে চেয়ে রানা বুঝল, ওই অস্ত্রটা কমপক্ষে ফোর্টি-ফোর ক্যালিবারের।
সাবধানে হাতদুটো কাঁধের কাছে তুলল রানা।
ফাঁকা, অনুভূতিহীন চোখে ওকে দেখছে ডেপুটি।
‘সাবধান, অফিসার, আমি কিন্তু খুনের সাক্ষী,’ নিচু গলায় বলল রানা। ‘আগেই বিদায় নিয়েছে খুনিরা।’
কথা শুনেও অস্ত্র সরাল না কনরাড। কয়েক পা এগোল
রানার দিকে। ভয় পেয়েছে, তা বোঝাতে নিজেও দুই পা পিছিয়ে লিযের লাশের অন্য পাশে সরল রানা।
আরও এক পা এগোল ডেপুটি কনরাড। রিভলভার তাক করে রেখেছে রানার কপালে। লোকটার পুলিশী কালো বুটের চাপে ভেজা কার্পেট থেকে উঠছে রক্তের বুদ্বুদ।
লিযের লাশের দু’পাশে তিন ফুট ব্যবধানে দাঁড়িয়ে আছে ওরা। লাশের পেটে গাঁথা সেইবারটা যেন পতাকাহীন দণ্ড।
ব্যাপারটা বোধগম্য হচ্ছে না রানার। লাশ চোখ এড়িয়ে যাওয়ার কথা নয়, অথচ একবারের জন্যেও ওদিকে তাকায়নি ডেপুটি। নিষ্পলক চোখে দেখছে রানাকে।
আত্মসমর্পণের ভঙ্গিতে দু’কাঁধের কাছে হাতের তালু উঁচু করেছে রানা। তর্জনী তাক করে মেঝের লাশ দেখাল। ‘হোঁচট খেয়ো না, ডেপুটি। সামনেই কিন্তু লাশ।’ রানা ভাবছে, সত্যিই হয়তো ক্রিকেট বলের মতই কঠিন মগজের লোক কনরাড।
নাক দিয়ে ঘোঁৎ শব্দ করে মাথা নাড়ল ডেপুটি। রানার দিকে রিভলভার তাক করেই রেখেছে। অনেকটা আপন মনে বলল, ‘তুমি দেখছি ভালই জানো কীভাবে ঝামেলায় জড়াতে হয়। তবে এবার হাড়ে হাড়ে টের পাবে, বেশি বাড়াবাড়ি করে ফেলেছ।’
কথা শুনে বিস্মিত হলো রানা। মেঝেতে লাশ দেখেছে, কিন্তু সেদিকে খেয়াল নেই লোকটার, ভাবছে অন্য কথা!
‘অস্ত্রটা নামাও, ডেপুটি। খুলে বলছি কী ঘটেছে।’ অস্ত্র সরাল না কনরাড। ট্রিগারের ওপর তার তর্জনীর নখ সাদা হতে দেখছে রানা।
ওই অস্ত্র .৪৪ বলা হলেও আসলে ৪৩। বুলেটের ব্যাস এক ইঞ্চির .৪২৯ ভাগ। বুকে গুলি ঢুকলে মুঠোর সমান গর্ত তৈরি করে বেরোবে পিঠ দিয়ে। তেড়ে আসা সাত ফুট উঁচু গ্রিজলি ভালুককেও শুইয়ে দেয়া যায় এর এক গুলিতে।
এসব রিভলভার সে-কাজেই ব্যবহার করে শিকারীরা। যেভাবে অস্ত্র তাক করেছে ডেপুটি, কেন যেন রানার মনে হচ্ছে, ভালুক শিকার নয়, ওকেই খুন করতে চাইছে সে। নিজেকে কেমন দেখাচ্ছে, বুঝতে পারছে রানা। সারা গায়ে রক্ত, ধুলোবালি। নির্ঘাত ডাকাত! একটু আগে বাড়ির দরজা ভেঙে ঢুকেছে। মহিলা বাধা দিতেই সেইবার দিয়ে খুন করেছে তাকে। রক্তে ভেসে যাচ্ছে হলওয়ে। ওকেই খুনি ধরে নিয়ে কোনও ঝুঁকি নিতে চাইছে না কনরাড।
কিন্তু পরক্ষণে যা ঘটল, তার উপযুক্ত কোনও কারণ খুঁজে পেল না রানা। গুলি করল ডেপুটি কনরাড।
রিভলভারের বুলেটের শব্দে থরথর করে কেঁপে উঠল বদ্ধ হলওয়ে। অস্ত্রের নল থেকে বেরোল পুরো একফুট লম্বা কমলা রঙের আগুনের হলকা।
রানা একটু অসতর্ক হলেই হলওয়েতে এখন থাকত দুটো লাশ। মেঝের কার্পেটে ঝরত আরও প্রচুর রক্ত। তবে, কনরাড ট্রিগার টিপে দেয়ার আগেই লাফিয়ে সরে গেছে রানা। ওর বামহাতের ধাক্কায় ওপরে উঠেছে অস্ত্রের নল। ঝুরঝুর করে রঙ ও কাঠের কুচি পড়ছে ছাত থেকে।
রিভলভারের গুলির শব্দ ও শকওয়েভ দুটোই প্রচণ্ড। আগামী ক’দিন কানের ভেতর সোঁ-সোঁ আওয়াজ শুনবে রানা। তবুও খুশি, ঘণ্টায় হাজার মাইল বেগে পনেরো গ্রামের সীসার বুলেট ছিন্নভিন্ন করেনি ওর মগজ!
কনরাডের চেয়ে অনেক উঁচু মানের ট্রেইনিং পেয়েছে মাসুদ রানা। অস্ত্রের নল সরিয়ে দিয়েই হাত মুচড়ে রিভলভারটা কেড়ে নিল ও। একইসঙ্গে ল্যাং মেরে তাকে ফেলল শক্ত মেঝেতে।
চাইলে লাথি মেরে ভাঙতে পারত ঘাড়টা। আরও সহজ ছিল হাত ভেঙে দেয়া; অথবা, কিছু বুঝে ওঠার আগে তারই ব্যাটন দিয়ে পিটিয়ে মগজ বের করে দেয়া।
আসলে ডেপুটিকে ব্যথা দিতে চায়নি রানা।
ঝুঁকে তার ব্যাজ ওয়ালেট কেড়ে নিল ও। টান দিয়ে খুলল ডিউটি বেল্ট। ওটা ছুঁড়ে ফেলল ঘরের অন্যদিকে।
গ্লক, কাফ, টিয়ার গ্যাস ও ব্যাটন হারিয়ে ভয়ের ছাপ পড়ল কনরাডের চোখে। কুঁকড়ে গেল মার খাওয়া কুকুরের মত। রক্তে সপসপ করছে ইউনিফর্ম।
রিভলভারটা একবার দেখে নিয়ে নিজের বেল্টে গুঁজল রানা। মৃতদেহটা দেখাল ডেপুটি কনরাডকে। ‘ইনি খুন হয়েছেন। আর আমি ওই খুনের সাক্ষী। তুমি তো অফিসার, নিশ্চয়ই জানো কী হওয়া উচিত সাক্ষীর প্রতি পুলিশের আচরণ?’
‘বিরাট বিপদে পড়েছ, রানা, চাপা স্বরে বলল কনরাড, ‘এইমাত্র এক পুলিশ অফিসারের ওপর হামলা করেছ।’
‘তা না করে নির্বিবাদে খুন হয়ে যাওয়াই উচিত ছিল আমার। তাই না?’ ভুরু জোড়া কুঁচকে উঠল রানার।
ব্যাজ ওয়ালেট খুলে প্যারিশের ছয় কোনা সোনালি স্টার দেখল রানা। পাশের পাতায় পুলিশ আইডি কার্ড। ডেপুটির পুরো নাম বিলি এস. কনরাড।
ওয়ালেট ফেলে মাথা নাড়ল রানা। ‘ভুল ভাবছ, ডেপুটি কনরাড। মামলা হলে তুমিই ফেঁসে যাবে। নিরীহ মানুষের ওপর গুলি চালিয়ে বসেছ। কোর্টে আমি বলব, নিজেকে বাঁচাতে তোমাকে নিরস্ত্র করেছি। সেটাও যাবে তোমার বিপক্ষে। অসৎ আচরণের জন্যে কঠোর শাস্তি দেবে তদন্তকারী কমিটি। সেসময়ে তোমার কাছ থেকে জরুরি কিছু তথ্য চাইবে তারা। যেমন: তুমি কোথায় পেলে এই রিভলভার? কেন ঘষে তোলা হয়েছে এর সিরিয়াল নম্বর। আরও বড় কথা, ওটা দিয়ে কেন আমাকে খুন করতে চাইলে? আমি নিজেও জানতে চাই সঠিক উত্তর। কাজেই এবার প্রশ্নগুলোর জবাব দেবে, নইলে পিটিয়ে একটা একটা করে হাড় ভাঙব।’
বিড়বিড় করে কী যেন বলল ডেপুটি কনরাড
তার বক্তব্য বুঝল না রানা। ঝুঁকল লোকটার দিকে। ‘জবাব দাও, কনরাড। জোরে কথা বলবে, তোমার গুলির কারণে ভোঁ ভোঁ করছে আমার কান। তবে ঝুঁকে দাঁড়াতে গিয়ে মস্তবড় ভুল করেছে রানা।
রক্তাক্ত মেঝেতে শুয়ে আছে কনরাড। নিতম্বের কাছে ভাঁজ করে রেখেছে দুই পা। শ্বাস ফেলছে ফোঁস ফোঁস করে। রানাকে দেখছে তীব্র ঘৃণাভরা চোখে। পরক্ষণে ডানহাতটা নিল ডান গোড়ালির ওপর। বুটে বাঁধা খাপ থেকে টান দিয়ে চকচকে কী যেন নিয়েই গেঁথে দিতে চাইল রানার পেটে!
ছোরা এড়াতে গিয়ে শরীর মুচড়ে সরল রানা, তবে বেশি ঝুঁকে পড়েছে। দেরি হয়ে গেছে আধ সেকেণ্ড! টের পেল, খচ্ করে ডানদিকের পাঁজরের নিচ থেকে নাভি পর্যন্ত ওর পেট চিরে দিল ক্ষুরধার ছোরার ফলা। জোয়ারের মত এসে ওর মগজটাকে দখল করে নিল তীব্র ব্যথা।
আবারও ওর পেট লক্ষ্য করে ছোরা চালাল কনরাড। তবে এবার তৈরি রানা। বামহাতে ছোরাটা ধাক্কা দিয়ে সরিয়েই ডানহাতের তালু দিয়ে মেরে বসল ওর ফিট্রামে।
মানুষের দেহের সবচেয়ে নাজুক অংশ ঠোঁটের ওপর নাকের ওই জায়গাটা। খুব জোরে লাগলে নাকের হাড় সোজা গিয়ে ঢোকে মগজে। ফলাফল তৎক্ষণাৎ মৃত্যু। অবশ্য ডেপুটিকে খুন করতে চায় না বলেই গায়ের জোরে মারেনি রানা।
টু শব্দ না করে তারা মাছের মত হাত-পা ছড়িয়ে লিযের মৃতদেহের পাশে জ্ঞান হারিয়ে পড়ে থাকল লোকটা।
টলতে টলতে দু’পা পিছিয়ে গেল রানা। দুই হাতে চেপে ধরেছে পেট। দশ আঙুলের ফাঁক দিয়ে গলগল করে বেরোচ্ছে তাজা রক্ত।
তখনই রানা শুনল, বাড়ির সামনে থামছে আরও দুটো পুলিশের ক্রুযার। বুটের ধুপ-ধাপ আওয়াজে গেস্টহাউসের দিকে ছুটে আসছে কয়েকজন সশস্ত্র পুলিশ।দলে রয়েছে চারজন। পরনে সোনালি পাইপিং দেয়া নীল ইউনিফর্ম। মাথায় একটু তুবড়ে নেয়া ক্যাম্পেইন হ্যাট। বুকে সোনালি ব্যাজ, রুপালি কর্ড ও অ্যাকর্ন। সবার ইউনিফর্মের বাহুতে লেখা লুইযিয়ানা স্টেট পুলিশ। তাদের একজন সার্জেন্ট, অন্য তিনজন ট্রুপার। দু’জনের হাতে পাম্প শটগান, বাকিদের কাছে উদ্যত গ্লক। হলওয়েতে পা রেখেই তারা দেখল, এক মহিলার লাশের পাশে পড়ে আছে তাদেরই এক মৃত অফিসার। এটাও চোখে পড়ল, কোমরে রিভলভার গুঁজে দাঁড়িয়ে আছে অচেনা এক রক্তাক্ত বাদামি চামড়ার লোক। যে-কেউ ধরে নেবে, রানাই খুন করেছে মেঝের দু’জনকে!
রানা ভাবার সুযোগ পেলে বুঝত, ওকে খুনি হিসেবে ধরে নেয়ার জন্যে পুলিশের অফিসারদের দোষ দেয়া যায় না। স্বাভাবিক কারণেই তারা ভাবতেও গেল না, রানাকে খুন করতে এসেছিল তাদেরই সহযোগী অফিসার বিলি এস. কনরাড।
হলওয়ে ভরে উঠল ধমক-ধামক ও চিৎকারে। রানাকে বলা হচ্ছে: হাত থেকে অস্ত্র ফেলো! অস্ত্র ফেলো! দুই হাত মাথার ওপর!
টলতে টলতে ভাবছে রানা, বাজেভাবে আহত হয়েছি। পেট থেকে দরদর করে রক্ত পড়ছে। আগামী পাঁচ সেকেণ্ডেই কিছু করতে হবে, নইলে পরের সেকেণ্ডে গুলি করে ওকে শুইয়ে দেবে চার সশস্ত্র পুলিশ!
ও কি শান্ত স্বরে বলবে, এখানে আসলে কী ঘটেছে?
মনে হয় না তাতে কোনও লাভ হবে!
আমেরিকান পুলিশের বদনাম গোটা দুনিয়া জুড়ে। কেন তারা এখন শুনবে ওর কথা?
তা হলে কি ঝট্ করে বের করবে রিভলভার?
সেক্ষেত্রে অফিসাররা গুলি শুরুর আগেই কাজে নামতে হবে ওকে।
রিভলভারে রয়েছে পাঁচটা গুলি।
টার্গেট চারটা।
ও হয়তো গুলি বেঁধাতে পারবে চার পুলিশের পায়ে।
সেক্ষেত্রে খুন করতে হবে না তাদেরকে।
আরেকটা কাজ অসম্ভব নয়।
অস্ত্র ফেলে আত্মসমর্পণ করতে পারে রানা।
তবে অফিসাররা ধরে নিয়েছে, ওর হাতেই খুন হয়েছে তাদের সঙ্গী। ফলে আইন মেনে চলবে না ওরা।
অ্যাম্বুলেন্স পৌঁছুবার আগেই পিটিয়ে ওর হাড়গোড় ভাঙবে এরা। কিংবা গুলি করে ছোটবড় আটটা ছিদ্র করবে ওর গায়ে।
সুতরাং একমাত্র যৌক্তিক কাজটাই করল রানা। ঘুরেই ঝড়ের বেগে দৌড় দিল। ওর পেটের ক্ষত থেকে দেহের চারদিকে ছড়িয়ে পড়ল প্রচণ্ড ব্যথার ঢেউ।
নীরবতা খানখান হয়ে গেল গুলির আওয়াজে।
একেকবারে তিন ধাপ করে সিঁড়ি টপকে উঠতে উঠতে পিস্তলের বিকট গর্জন শুনছে রানা। বুলেটের আঘাতে পাশের দেয়াল থেকে ছিটকে উঠল একরাশ কাঠের চলটা। খটাখট রেলিঙে বিধল তিনটে বুলেট। সিঁড়ির বাঁক ঘুরে প্রায় উড়ে দোতলায় পৌঁছুল রানা। বুটের ধুপধাপ আওয়াজ তুলে ওর পিছু নিয়েছে তিন ট্রুপার। চতুর্থ অফিসার রয়েছে নিচতলায়। চিৎকার করে রেডিয়োতে নির্দেশ দিচ্ছে। তাদের আরও লোক দরকার।
লিযের বেডরুমের দরজা পাশ কাটিয়ে চিলেকোঠার সিঁড়ির ধাপে পৌঁছুল রানা। ততক্ষণে দোতলায় উঠেছে এক ট্রুপার। কর্কশ আওয়াজে শটগান পাম্প করে ধমকে উঠল সে: ‘সারেণ্ডার করো!’
সরু সিঁড়ি বেয়ে তীর বেগে চিলেকোঠায় উঠল রানা। ঘুরে দড়ি ধরে হ্যাঁচকা টান দিতেই মসৃণ রানারে ভর করে দুই ভাঁজ হয়ে ওপরে উঠে এল সিঁড়ি। নিচ থেকে সিঁড়ি নামিয়ে নেয়ার দড়িটা দ্রুত ওপরে তুলল রানা। পরক্ষণে ধুপ করে আটকে দিল ভাঁজ করা সিঁড়ি। বুজে গেছে পায়ের কাছে মেঝের গর্ত। ওটা দক্ষ কাঠ-মিস্ত্রির তৈরি নিখুঁত ট্র্যাপডোর। বাড়ির ভেতর ক’জন সশস্ত্র লোক ধাওয়া করলে এমন জিনিসই চাই।
অবশ্য হাঁফ ছাড়ার উপায় নেই রানার। একটু পরেই ওকে মুঠোয় পেতে অন্য পথ বের করবে প্রতিপক্ষ। কিছুক্ষণের ভেতর সামনের রাস্তা আর এই বাড়ি ঘিরে ফেলবে স্টেট ট্রুপাররা। সঙ্গে থাকবে সোয়্যাট টিম আর কে নাইন ইউনিট। চিলেকোঠার জানালার দিকে পা বাড়িয়ে নিচ থেকে রেডিয়োর খড়খড় আওয়াজ ও উত্তেজিত কণ্ঠস্বর শুনল রানা। নরম রাবারের মত ভাঁজ হতে চাইছে ওর দুই হাঁটু। দাঁতে দাঁত চেপে ভুলে যেতে চাইল মারাত্মক জখমের ব্যথা। মনে মনে নিজেকে বলল, এখান থেকে পালিয়ে যেতে হবে তোমাকে!
খাটের কাছেই পড়ে আছে ওর ব্যাগ। ওটার ভেতর টুকটাক জিনিসপত্র পুরল রানা। চেয়ারের কাঁধ থেকে নিয়ে গায়ে চড়াল চামড়ার জ্যাকেট। কাঁধে ব্যাগ ঝুলিয়ে চলে গেল জানালার কাছে। একপাশে সরিয়ে দিল কাঁচ। জানালার ফ্রেম ধরে ঢালু ছাতে নামতে গিয়ে ওর মনে হলো, ছিঁড়ে পড়ছে চিরে যাওয়া পেটের আহত মাংসপেশি।
কালো কালির মত আঁধার আকাশে ঝিকমিক করছে লাখো-কোটি নক্ষত্র। রানার ঘামে ভেজা দেহ ও ভুরুতে লেগে বরফের মত ঠাণ্ডা অনুভূতি তৈরি করছে ঝিরঝিরে তল্প হাওয়া। ক’মুহূর্তের জন্যে বিহ্বল বোধ করল ও। আরে হলে পা পিছলে ঢালু ছাত থেকে গিয়ে পড়ত ত্রিশ ফুট নিচে। তবে একেবারে শেষ সময়ে নিজেকে সামলে নিল।
যেভাবে হোক সরে যেতে হবে, নইলে ওকে খুন করবে লোকগুলো!
ঢালু টাইলস বেয়ে টলোমলো পায়ে এগোল রানা। লক্ষ্য গেস্টহাউসের ছাতের শেষ প্রান্ত। একপাশ থেকে রানা দেখল নিচের রাস্তায় শেরিফের ডিপার্টমেন্টের ক্রাউন ভিক্টোরিয়া গাড়ি এবং দুটো সাদা রঙের স্টেট পুলিশ ব্রুযার। চলছে গাড়িগুলোর ইঞ্জিন। ওগুলোর ছাতের বাতির বার থেকে চারপাশে ছড়িয়ে পড়েছে উজ্জ্বল নীল আলো। এখন আরও বেশ কিছু বাড়ির দোতলায় জ্বলে উঠেছে আলো। কী ঘটছে জানতে জানালা দিয়ে উঁকি দিচ্ছে প্রতিবেশীরা। রাস্তার ওদিকে বাড়ির উঠানে বেরিয়ে এসেছেন বৃদ্ধ মিস্টার রবিনসন।
প্রায় দুই ভাঁজ হয়ে ছায়ার ভেতর দিয়ে ঢালু ছাত বেয়ে এগোল রানা। একটু দূরে লিষের বাড়ির ছাত শেষ হলেই ওদিকে সামান্য ব্যবধানে প্রতিবেশীর ছাত। ওই বাড়িতে এখনও কোনও বাতি জ্বলছে না। হয় এত কিছুর ভেতরেও ঘুমিয়ে আছে বাড়ির সবাই, নয়তো ও বাড়িতে কেউ নেই। লিষের ছাতের কিনারার কয়েক ফুট আগে থামল রানা। মনে মনে তৈরি হলো লাফিয়ে মাঝের দূরত্ব পেরোতে। কল্পনায দেখল, উড়ে গিয়ে নামছে পাশের ছাতে। ভাল করেই বুঝতে পারছে, চিরে যাওয়া পেট নিয়ে লাফ দিলে প্রচণ্ড ব্যথা পাবে। আর বেকায়দাভাবে যদি পড়েই যায় নিচের বাগানে, স্রেফ খুন হবে। বড় করে কয়েকবার শ্বাস নিল রানা, তারপর পরের তিন পা দৌড়ে এগিয়ে ঝাঁপ দিল পাশের ছাতের উদ্দেশে।
অনায়াসেই দুই ছাতের ব্যবধান পেরিয়ে ওদিকের ছাতে নামল রানা। তীব্র ব্যথায় খিঁচিয়ে ফেলল দাঁত-মুখ। আরেকটু হলে কাতরে উঠত যন্ত্রণায়। পেছনের ছাতে গাঢ় চিহ্ন দেখে বুঝল, অন্ধকারেও টের পাবে পুলিশ, লিষের বাড়ির ছাতে ও রেখে এসেছে রক্তের মোটা ধারা। রাস্তার দিক থেকে সরে সাবধানে পা টিপে টিপে ঢালু ছাত বেয়ে এগোল রানা। গেস্টহাউসে ওঠার সময় ওদিকটা দেখেছে। ওদিকের বাগানে দেয়ালের কাছে আছে বিশাল এক হিকরি গাছ।
এবার কিন্তু ভয়ঙ্কর ব্যথা লাগবে, নিজেকে জানাল রানা। ছাতের কিনারায় পৌঁছে শূন্যে ঝাঁপিয়ে পড়ল ডানা ভাঙা পাখির মত। মুহূর্তে নেমে গেল দশ ফুট নিচে ঘন পাতা ভরা ডালের ওপর। মুখ ও দেহে আঁচড় কাটছে হিকরির ছোট ছোট শাখা-প্রশাখা। খপ করে মোটা একটা ডাল জাপ্টে ধরে ঠেকাল নিজের পতন। সাবধানে নামতে গিয়ে ব্যয় হলো মিনিটখানেক সময়। তারপর পৌঁছল নিচের ডালপালার কাছে। এবার সরাসরি নামতে হবে অন্তত আট ফুট নিচে ঘাসে ঢাকা মাটিতে। বড় করে ক’বার শ্বাস নিয়ে হিকরির নিচের ডাল ছেড়ে দিল রানা। সাঁই করে মাটি উঠে আসতেই ভীষণ ঝাঁকি খেয়ে মনে হলো, উত্তপ্ত কোনও বর্শা ঢুকে গেছে ওর পেটে। এবারও টু শব্দ না করে ব্যথা সহ্য করল রানা।
প্রতিবেশীর বাগান ঘন ছায়াময়। দম ফিরে পাওয়ার জন্যে গাছের গোড়ায় চুপ করে কিছুক্ষণ কুঁজো হয়ে বসে থাকল রানা। কান পেতেছে। একটু পর বুঝল; কেউ জানে না গেস্টহাউস থেকে বেরিয়ে এসেছে ও। উঠে একদৌড়ে পৌঁছুল বাগানের পেছনদিকের বেড়ার কাছে। ওটা টপকে নেমে পড়ল পরের বাড়ির বাগানে। দুরুদুরু করছে ওর বুক, এই বুঝি ঘ্যাঁচ করে নিতম্ব কামড়ে ঝুলে পড়বে বাড়ির মালিকের পিট বুল কুকুরটা!
কিন্তু কপাল ভাল, কুকুর নেই এদিকে।
ঝোপের ভেতর দিয়ে দৌড়ে বাগানের পেছনের বেড়ার কাছে পৌঁছুল রানা। দূর থেকে এল একরাশ সাইরেনের আওয়াজ। রানার মনে হলো, লিয়ের গেস্টহাউস লক্ষ্য করে ছুটে আসছে লুইযিয়ানা স্টেটের সবক’জন পুলিশ। তাদের ক্রুয়ারের সঙ্গে ‘অ্যাঁ-ওঁ’ শব্দে সুর মেলাচ্ছে কয়েকটা অ্যাম্বুলেন্স। একটু পর সরিয়ে নেয়া হবে লিযের লাশ। কয়েক দিনের জন্যে হাসপাতালে ভর্তি হবে বিলি এস. কনরাড। ভালই মজা তার! অথচ, উচিত ছিল তাকে জেলে পুরে রাখা।
বাগান পেরিয়ে পরের বাগানে ঢুকল রানা। ওটার শেষ মাথায় পৌঁছে সামনে পড়ল হেজের নিচু দেয়াল। টপকে ওদিকে নামলেই মাঝারি রাস্তা। এরই ভেতর লিয়ের গেস্টহাউস থেকে অন্তত কয়েক শ’ গজ দূরে সরে এসেছে রানা। এদিকের কোনও বাড়িতেই বাতি জ্বলছে না। কারও জানাও নেই দূরে চলছে বড় ধরনের পুলিশী অভিযান
পেটের টনটনে ব্যথায় ভুরু কুঁচকে গেলেও খুশি রানা। রাস্তায় নেমে হেঁটে চলল দূর থেকে দূরে। পেছনে রয়ে যাচ্ছে রক্তের চকচকে ফোঁটা। তবে আপাতত এ ব্যাপারে কিছু করার নেই। রক্ত হারিয়ে ক্রমেই দুর্বল হয়ে পড়ছে। মাঝে মাঝেই বোঁ করে ঘুরে উঠছে মাথা। একবার জ্ঞান হারিয়ে পথের পাশে পড়ে থাকলে অনায়াসেই ওকে খুঁজে নেবে পুলিশবাহিনী।
অবশ্য সিকি মাইল হেঁটে চিটিমাচার কেন্দ্র থেকে অনেকটা সরে এসেছে রানা। আর যখন পারা যায় না, ঠিক এমনি সময়ে একটা বাড়ির সামনে মস্ত এক ওক গাছের নিচে দেখল পুরনো আমলের ফোর্ড পিকআপ গাড়িটা।
গুপ্তচর জীবনে প্রাথমিক ট্রেইনিঙের সময় রানাকে শেখানো হয়েছে গাড়ি চুরির বিদ্যা। পরে ভয়ঙ্কর সব বিপদে পড়ে বহুবার ধচাপচা বা দামি, নতুন বা পুরনো হরেক রকম গাড়ি আপন করে নিয়েছে ও। ভাল করেই জানে, সুযোগ থাকলে সবসময় চুরি করতে হয় পুরনো গাড়ি। অ্যালার্ম, ইমোবিলাইযার বা জিপিএস ট্র্যাকার থাকে না ওগুলোয়।
ঊনত্রিশ সেকেণ্ড পর ফোর্ডের ক্যাবে চেপে বসল রানা। পেটের ক্ষত থেকে কমদামি ভিনাইল সিটে গড়িয়ে পড়ছে রক্ত। ইগনিশনের তার ছিঁড়ে ইঞ্জিন চালু করতে ব্যয় হলো আরও চোদ্দ সেকেণ্ড। পরের দশ মিনিটে লিযের গেস্টহাউস থেকে বহু দূরে চলে গেল রানা রাতের আঁধারে!পুরনো ফোর্ড পিকআপ চালিয়ে চিটিমাচা ছেড়ে সরে যাচ্ছে রানা। ভাল করেই জানে, বেশিক্ষণ নিরাপদ থাকবে না এই হাইওয়ে। লিয যে বাড়িতে থাকত, এরই ভেতর সে এলাকা কর্ডন করেছে ট্রুপাররা। আটকে দেবে বেরোবার সব পথ সার্চ করা হবে প্রতিটি বাড়ি, গাড়ি। আগামী একঘণ্টার ভেতর গোটা স্টেট জুড়ে শুরু হবে ম্যান-হান্ট। হোটেল, মোটেল ও হাসপাতালে খুঁজবে ওকে পুলিশবাহিনী।
ভোরের আগেই স্থানীয় টিভি স্টেশন থেকে প্রচারিত হবে সেইবার দিয়ে গেঁথে মানুষ খুনের কাহিনী। সকালে নাস্তার সঙ্গে দৈনিক পত্রিকার খবর গোগ্রাসে গিলবে সাধারণ মানুষ। জানবে, কত নিষ্ঠুরভাবে খুন করা হয়েছে লিয বাউয়ারকে। দুপুরের মধ্যেই প্যারিশের সবাই হয়ে উঠবে আতঙ্কিত— আশপাশে ঘুরে বেড়াচ্ছে ভয়ঙ্কর এক বিদেশি খুনি! যার কাছে আগ্নেয়াস্ত্র আছে, জানালার কাছ থেকে চোখ রাখবে বাড়ির সদর দরজার ওপর। অচেনা কাউকে দেখলেই ‘বুম’! আর মাঝ দুপুরের ভেতর পরিস্থিতি হবে ভয়াবহ। দেখলেই রানাকে গুলি করে মারবে লুইযিয়ানার সশস্ত্র যে-কোনও নাগরিক।
অবশ্য, দুপুর পর্যন্ত হাঁটাচলার সাধ্য রানার থাকবে কি না, তা ভিন্ন প্রসঙ্গ। ক্রমেই দুর্বল হয়ে পড়ছে ও। গাড়ির সিটে জমছে রক্ত। চুইয়ে নামছে মেঝের ম্যাটিঙে। অ্যাক্সেলারেটর ও ব্রেক প্যাডেলের ওপর পিছলে যাচ্ছে রক্ত- ভেজা জুতো। তবে এখনও টনটনে ব্যথার কারণে সজাগ রয়েছে রানা। গভীর মনোযোগ স্টিয়ারিং হুইলের ওপর।
কিছুক্ষণ পর মেইন রোড থেকে পাহাড়ি সরু এক কাঁচা রাস্তায় নামল রানা। একটা ব্যাপারে খুশি। লুইযিয়ানার বেশিরভাগ গাড়ি ফোর-হুইল-ড্রাইভ। সাসপেনশন ও চাকা শক্তপোক্ত। এবড়োখেবড়ো, রুক্ষ পাহাড়ি এলাকায় চলতে বাধা নেই। ভাঙাচোরা, কাঁচা পথে নাচতে নাচতে চলেছে ফোর্ড পিকআপ। গত মৌসুমে প্রচুর বৃষ্টির হয়েছে বলে একধারে গভীর নালা। একটু পর রাস্তা ছেড়ে জঙ্গলের ভেতর ঢুকল রানা। অবশ্য থামতে হলো সিকি মাইলের মত গিয়েই।
আর এগোবার উপায় নেই।
গাড়ি থামিয়ে হেডলাইট নিভিয়ে ইঞ্জিন বন্ধ করল রানা। দরজা খুলে রক্তমাখা সিট থেকে নেমে পড়ল। পুরো দশ মিনিট চুপ করে দাঁড়িয়ে থাকল পিকআপের গায়ে হেলান দিয়ে। টিকটিক শব্দে শীতল হচ্ছে তপ্ত ধাতু, এ ছাড়া জঙ্গলে রয়েছে শুধু প্রাকৃতিক স্বাভাবিক সব আওয়াজ।
রক্তমাখা শার্টের ওপর দিয়ে পেটের ক্ষত চেপে ধরল রানা। অনেক কষ্টে সাবধানে উঠল পিকআপের পেছনে। ওখানে জং ধরা, পুরনো একটা লোহার ক্রেট দেখেছে। ওটার ঢাকনি খুলে দেখল, পিকআপের সৌখিন মালিক ওখানে জড়ো করেছে বেশকিছু দরকারি যন্ত্রপাতি। ওই লোক শিকারি অথবা অভিযান-প্রিয় কেউ হবে। পাহাড়ে-জঙ্গলে ক্যাম্প করার অভ্যাস আছে লোকটার। ক্রেটের ভেতর টুক- টাক ইঞ্জিন মেরামত ও চাকা পাল্টানোর যন্ত্রপাতির সঙ্গে রয়েছে নতুন একটা হ্যাক-স’, ছোট ধারালো কুঠার, কয়েকটা সবুজ রঙের ক্যানভাসের তারপুলিন আর হালকা কিন্তু শক্ত দড়ির একটা বাণ্ডিল। লোহাকাটা করাত, কুঠার, তেরপল, দড়ি আর একটা প্লায়ার্স নিল ও এখান থেকে। এবার ড্রাইভারের গ্লাভস বক্স ঘেঁটে রানা পেল ডলি পার্টনের অটোগ্রাফ দেয়া একটা ছবি, এক রোল গ্যাফার টেপ ও লেবেল ছাড়া কোয়ার্টার সাইযের মদের একটা বোতল। মদটুকু পানির মত স্বচ্ছ। গন্ধ শুঁকে রানার মনে হলো ঘরে তৈরি অবৈধ মাল— চাঁদ থেকে একপাক ঘুরে আসার জন্যে যথেষ্ট কড়া জিনিস ওটা। ডলি পার্টনের ছবি ওর কোনও কাজে লাগবে না। টেপ আর মদের বোতল গ্লাভস কমপার্টমেন্ট থেকে বের করে নিল রানা।
এখন চাই পূর্ণ-বিশ্রাম। তবে তার আগে আছে জরুরি কিছু কাজ। এই পিকআপ ট্রাকের ঝলমলে কমলা রঙ ঢাকতে না পারলে সহজেই আকাশ থেকে পুলিশ হেলিকপ্টারের পাইলটের নজরে পড়ে যাবে।
বড় দুটো তারপুলিন খুলে পিকআপের ওপর বিছিয়ে তিন জায়গায় ভালভাবে দড়ি বাঁধল রানা। চট্ করে হাওয়ার তোড়ে উড়বে না এখন তারপুলিন। এরপরের আধঘণ্টা গাছ থেকে পাতাভরা ডাল কাটার কষ্টকর কাজে ব্যয় করল রানা। এতই দক্ষভাবে পিকআপটাকে ঢাকল, পাশ দিয়ে যাওয়ার সময় টের পাবে না সতর্ক কোন হরিণও। গাড়িটা লুকিয়ে রেখে প্লায়ার্স, করাত, কুঠার আর দড়ি রাখল নিজের ব্যাগের ভেতর। ব্যাগের ওপরে থাকল ভাঁজ করা ছোট দুটো তারপুলিন। এবার একটু বিশ্রাম নিয়ে ব্যাগ কাঁধে তুলে রওনা হলো আহত রানা।
ঘন জঙ্গলের মাঝ দিয়ে যেতে গিয়ে মনে হলো, পৌঁছে গেছে স্রেফ নরকে। প্রতি পদক্ষেপে পেটের ক্ষতে টান খেয়ে লাগছে তীক্ষ্ণ ব্যথা। গভীর অরণ্যে পুরো এক মাইল হাঁটল রানা। তারপর বুঝল, যে-কোনও সময়ে এখন জ্ঞান হারিয়ে মাটিতে পড়বে। শেকড়সহ উপড়ে পড়া বিশাল এক ওক গাছের সামনে থামল। আগে যেখানে ছিল ওটার গুঁড়ি, সেখানে এখন মাটির বুকে গভীর গর্ত। অনায়াসেই ওখানে লুকিয়ে থাকতে পারবে যে-কেউ।
কিছুক্ষণ বিশ্রাম নিতেই হবে, ভাবল রানা। শেকড় সরিয়ে ঢুকল গর্তের ভেতর। চাদরের মত করে ভেজা মাটিতে বিছাল ছোট তারপুলিন। গুহার ভেতর পচা পাতা ও ছোট জানোয়ারের গায়ের গন্ধ। এ নিয়ে কিছু বলার নেই, এর চেয়ে ঢের খারাপ জায়গায় থেকেছে রানা।
ছোট টর্চটা জ্বেলে খুলল জ্যাকেট ও রক্তাক্ত শার্ট। বাতির আলোয় দেখল পেটের ক্ষত। ওটা থেকে এখনও টপটপ করে রক্ত পড়ছে। তবে প্রথমে যতটা ভেবেছে, তার চেয়ে অগভীরভাবে মাংস চিরেছে ছোরাটা। পাঁজরের নিচ থেকে নাভি পর্যন্ত নেমেছে পাঁচ ইঞ্চি দীর্ঘ ক্ষত।
পাহাড়-জঙ্গলে যে-কোনও সময়ে খোলা জখমে শুরু ইনফেকশন। তবে ভরসার কথা হচ্ছে, রানার ই সিস্টেম ভাল। তার ওপর, অফিস থেকে নিয়মিত শরার চেকআপ করানো হয় বলে আপ-টু ডেট আছে টিটেনাসের ইঞ্জেকশন। অবশ্য বড় ধরনের ঝামেলা করতে পারে রক্তহীনতা। হাত-পায়ে আঘাত পেলে ভালভাবে ওটা বেঁধে নিতে পারত রানা। হয়তো থেমেও যেত রক্ত পড়া। কিন্তু পেটের ক্ষত অন্য জিনিস। নিজের চোখে দেখেছে রক্তশূন্যতায় কীভাবে মরে মানুষ। জানে, আধ লিটার রক্ত হারালে কমে আসবে সচেতনতা। একলিটার হারিয়ে বসলে বাড়তে থাকবে হৃৎপিণ্ডের গতি ও শ্বাসপ্রশ্বাস। এই মুহূর্তে ঠিক সেটাই ঘটছে ওর ক্ষেত্রে। শরীর থেকে আরও আধ লিটার রক্ত বেরিয়ে গেলে জ্ঞান হারাবে ও। দুই দশমিক দুই লিটার বা চার পাইণ্টের মত রক্ত ঝরলে ঘনিয়ে আসবে অবধারিত মৃত্যুঘুম
ম্যাগলাইট টর্চের আলোয় ভাল করে দেখে শা পরিষ্কার একটা অংশ ফড়াৎ করে ছিঁড়ল রানা। ওটা ব্যবহার করবে ক্ষত মুছে নেয়ার জন্যে। কড়া মদের বোতলটা খুলল। অ্যালকোহলে ভিজিয়ে নিল কাপড়টা। চেপে ধরল ক্ষতের ওপর। ওরেব্বাপ! জ্বলুনি কাকে বলে! ভীষণ যন্ত্রণায় গাল- ভুরু-কপাল-চোখ কুঁচকে গেল ওর। কিন্তু থামছে না কিছুতেই, ক্রমাগত ঝরে চলেছে রক্ত। মুছলেও ক্ষত থেকে দরদর করে বেরোচ্ছে অবিরল। না, এভাবে থামবে না রক্ত- স্রোত। ক্ষতটা খারাপ ধরনের। মনে হচ্ছে, কোনও ধর্মনি কেটেছে।
বাঁচতে হলে এখন একটাই কাজ করতে হবে। যেমন করে হোক বুজিয়ে দিতে হবে ক্ষত। তাতে যদি থামে কাটা পড়া রক্তনালীর ক্ষরণ। তবে ঠিকভাবে কাজটা শেষ করতে হলে ওর চাই গনগনে আগুন। সেই আগুনে গরম করতে হবে ধাতব কিছু। জিনিসটা হতে পারে ছোরা বা কুড়ালের মত কিছু। তবে লাইটারের আগুনে একঘণ্টা কুঠারটা ধরে থাকলেও যথেষ্ট গরম হবে না ধাতু। ততক্ষণে রক্তক্ষরণে মারা পড়বে ও। গুহা থেকে বেরিয়ে আগুন জ্বালতে পারে। কিন্তু সেটা খুবই বিপজ্জনক কাজ হবে। কমলা রঙের গাড়ির চেয়েও বেশি দৃষ্টি আকর্ষণ করবে ধোঁয়া। কয়েকমাইল দূর থেকেও দেখা যাবে, এদিকে আগুন জ্বেলেছে কেউ।
অবশ্য ক্ষত বুজে দেয়ার অন্য উপায় আছে। বেল্ট থেকে রিভলভার নিয়ে ওটার সিলিণ্ডার খুলল রানা। খরচ হয়েছে একটা বুলেট। রয়ে গেছে আরও পাঁচটা। রিভলভারের নল ওপরে তাক করতেই সিলিণ্ডার থেকে ওর কোলে ঝরে পড়ল নাক বোঁচা বড়সড় ম্যাগনাম কার্ট্রিজগুলো। ফায়ার করা হলে এসব বুলেট তৈরি করবে প্রচণ্ড কেমিকেল ফোর্স। ফলে ঠেকিয়ে দেয়া যাবে তেড়ে আসা গ্রিজলি ভালুককেও।
ব্যাগ থেকে নিয়ে লোহা-কাটা করাতটা পরখ করল রানা। যথেষ্ট ধার আছে ব্লেডে। তা ছাড়া পিতল সবসময়েই লোহার চেয়ে নরম। কিন্তু পিচ্ছিল পিতলের গায়ে দাগ বসাতে পারবে কি না সন্দেহ আছে ওর। যা-ই হোক, চেষ্টা তো করে দেখতেই হবে।
ছোট কুঠারটা পাশের মাটিতে রাখল রানা। হাঁটুর পাশে থাকল বুলেটগুলো। ঠিক করেছে বুটের সোলের একপাশ ব্যবহার করবে কাটিং বেঞ্চ হিসেবে। কার্ট্রিজের মাঝামাঝি জায়গায় বসিয়ে নিল করাতের দাঁত।
পিছলে যাচ্ছে বলে প্রথমে কঠিনই হলো খোলের গায়ে করাতের দাঁত বসানো। তবে একবার অগভীর একটা খাঁজ তৈরি করার পর সহজ হয়ে গেল কাজ। গভীরভাবে কাটতে শুরু করতেই রানার বুটের পাশে জমতে লাগল পিতলের খুদে সব গুঁড়ো। গুলির চার ভাগের তিন ভাগ কাটার পর সহজেই মুচড়ে জিনিসটা দু’টুকরো করল রানা। সাবধানে ভেতরের পাউডার ঢেলে রাখল কুঠারের ফলার সমতল জায়গায়।
কার্ট্রিজে রয়েছে প্রচণ্ড গতি ও তাপ তৈরির জন্যে কালচে ধূসর নাইট্রোসেলিউলোয মিশ্রিত পাউডার। এটা পুরনো আমলের গান পাউডার নয়। ব্যবহার হয়নি গন্ধক, কয়লা, পটাসিয়াম বা সোডিয়াম নাইট্রেট। সেকালে মুহূর্তে ভয়ঙ্কর আগুন তৈরি করে চেম্বার ও ব্যারেলে প্রচণ্ড চাপ তৈরি করত গান পাউডার। পুড়ে ছিটকে বেরোত সাদা ধোঁয়া। গন্ধ ছিল পচা ডিমের মত। গুলি বেরোবার সময় চেম্বার ও ব্যারেলে লেগে যেত বাজে কালো ময়লা। ফলে কিছুক্ষণ গুলির পর চেম্বার বা ব্যারেল বিস্ফোরণের ভয় থাকত। সেই তুলনায় ঢের আধুনিক জিনিস নাইট্রোসেলিউলোয় পাউডার। মাত্র দুই থেকে তিন সেকেণ্ডে এতই দ্রুত জ্বলবে, ধোঁয়া যেমন কম হবে, ময়লাও তৈরি হবে অতি সামান্য। ওটা আবিষ্কার না হলে বর্তমানের অটোমেটিক ওয়েপন বা মেশিন গান তৈরি করা ছিল অসম্ভব। বেশিরভাগ মানুষ জানে না, গত উনিশ শতকের শেষদিকে পুরনো গান পাউডার বাদ দিয়ে নতুন এই পাউডার আবিষ্কার করা আসলে ছিল মানব-সভ্যতার সবচেয়ে বড় বিপর্যয়। কালচে ধূসর এই পাউডারের গুণে অস্ত্রের ক্ষমতা বহুগুণ বেড়ে যাওয়ায় বর্তমান জগতে দেশে দেশে ছড়িয়ে পড়েছে ভয়ঙ্কর যুদ্ধ।
ব্যস্ত হয়ে নিজের কাজ করছে রানা। ম্যাগলাইটের উজ্জ্বল আলোয় বিশ মিনিট উবু হয়ে করাত চালাবার পর পাঁচ গুলির পেট থেকে বের হয়ে এল সমস্ত গান পাউড়ার। সব কুড়ালের সমতল অংশে রাখল রানা। এবার লাইটার দিয়ে জ্বেলে নেবে নাইট্রো পাউডার। শুকনো জিনিসটা রক্তভেজা ক্ষতর ওপর ঢাললে আগুন জ্বলার আগেই নষ্ট হবে পাউডার। শুধু তা-ই নয়, রক্তে মিশে যাবে নানান ধরনের বিষাক্ত কেমিকেল। এ থেকে বাঁচতে হলে ভয়ঙ্কর যন্ত্রণা সহ্য করতেই হবে ওকে।
চরম ব্যথার জন্যে নিজেকে তৈরি করল ও। আনমনে বলল, ‘উপায় নেই! একটু সহ্য করো, রানা, লক্ষ্মী সোনা!’
বড় করে ক’বার শ্বাস নিল রানা। তারপর সাবধানে তুলল কুঠারটা। ফলার চ্যাপ্টা অংশে আছে কালচে ধূসর গুঁড়ো। পকেট থেকে লাইটার নিয়ে আগুন দিল হ্যাচেটের ওপরের কালো ছোট্ট স্তূপে।
লাইটারের কমলা শিখা বারুদ স্পর্শ করতেই হঠাৎ দেখা দিল বিদ্যুতের মত সাদা ঝিলিক। সাপের মত ফুঁসে উঠে রানার চোখ ধাঁধিয়ে দিল জ্বলন্ত পাউডার। ওই শিখা তিন-চার ইঞ্চি উঁচু। চুলোর আগুনের চেয়ে অনেক উত্তপ্ত। আরও একটু জ্বলেই দপ করে নিভে যাবে এই নরকের আগুন। অবশ্য তার আগেই হ্যাচেটের চ্যাপ্টা উত্তপ্ত দিক পেটের রক্তভেজা ক্ষতে চেপে ধরল রানা।
উহ্!ব্যথা এতই তীব্র, হাজার কথা বলেও বোঝানো যাবে না কাউকে। কাবাব তৈরির সময় মাংস থেকে গনগনে সাদা আগুনে ফোঁটা-ফোঁটা চর্বি পড়ে যে রকম শব্দ হয়, ঠিক সেই রকম ফোঁস-ফাঁস আওয়াজ ও ধোঁয়া বেরোচ্ছে ওর গা থেকে। পোড়া মাংসের উৎকট গন্ধে কুঁচকে গেল রানার গাল।
রণক্ষেত্রে আগেও পেয়েছে ও এমন গন্ধ। কিন্তু নিজের শরীরের মাংস পুড়ে যাওয়ার ব্যাপারটা একেবারেই আলাদা। যতক্ষণ সাধ্য থাকল, কুঠারের চ্যাপ্টা অংশ পেটের ক্ষতে চেপে ধরে রাখল রানা, তারপর হাত থেকে ওটা ফেলে শুয়ে পড়ল গুহার ভেজা মেঝেতে। ফুসফুস বিস্ফোরিত হয়ে বেরোতে চাইল প্রাণপণ আর্তচিৎকার। দাঁতে দাঁত চেপে নিজেকে সামলে রাখল রানা।
তারপর বহুক্ষণ পর চোখ মেলে বুঝল, গুহার ভেতর চারপাশ অন্ধকার। কখন যেন চেতনা হারিয়ে ফেলেছিল ও। মাটি থেকে মাথা তুলে কনুইয়ে ভর করে উঠে বসল। বড্ড অসুস্থ। বনবন করে ঘুরছে মাথা। ব্যথায় দপদপ করছে পেটের ক্ষত। কুঠারটা এখন শীতল। কালো হয়েছে ফলার সমতল অংশটা। ওখানে শুকিয়ে সেঁটে আছে পোড়া রক্ত ও চামড়া। যুদ্ধক্ষেত্রের মত মাংস-পোড়া দুর্গন্ধ ও করডাইটের বিশ্রী কুবাস গুহার বাতাসে।
পেটের ক্ষতের দিকে চাইতে ভয় লাগছে রানার- কী দেখবে কে জানে! হয়তো দেখবে কাজ হয়নি!
দু’সেকেণ্ড পর ভুরু কুঁচকে ওদিকে তাকাল। পুড়ে কালো হয়েছে জায়গাটা। এখন আর রক্ত পড়ছে না। বোতলের ছিপি খুলে কয়েক ঢোক অ্যালকোহল গলায় ঢালল রানা। তাতে সামান্য কমল ব্যথা। চাঁদে ঘুরতে যাওয়ার ওই তেতো ওষুধ যে-কোনও উইস্কির অন্তত তিনগুণ কড়া। তবে কোনও ধরনের বাজে স্বাদ নেই।
তীব্র ব্যথা সহ্য করতে গিয়ে ভাবল রানা, মানুষের মন সত্যিই অদ্ভুত। একবার সেরে গেলে ক্ষতচিহ্ন থাকলেও মনে পড়বে না আজকের এই চরম ব্যথার অনুভূতি। আর প্ল্যাস্টিক সার্জারি করিয়ে নিলে হয়তো একদিন পুরোপুরিই ভুলে যাবে।
এখন ভাল হতো ক্ষতটা সেলাই করে নিতে পারলে। তবে সুঁই-সুতো নেই। শার্টের পরিষ্কার আরেকটা ফালি অ্যালকোহলে ভিজিয়ে ক্ষতের ওপর রাখল রানা। গ্যাফার টেপ (ব্ল্যাক টেপ) ছিঁড়ে আটকে দিল জায়গাটার ওপর। এবার আর সরে যাবে না কাপড়ের টুকরো। ফিল্ড ড্রেসিং হিসেবে মন্দ হয়নি ওর হাতের কাজ। ঠেকিয়ে দিয়েছে ধুলোবালি। তবে পরে উপযুক্ত ডাক্তারের সাহায্য লাগবে।
শীত লাগছে বলে নগ্ন কাঁধে জ্যাকেট জড়িয়ে নিল রানা। টর্চ নিভিয়ে চুপ করে গুহার দেয়ালে হেলান দিয়ে বসল। জ্বরের রোগীর মত মৃদু কাঁপছে দেহ। এটা ঘটছে রক্তহীনতা ও তীব্র শকের কারণে। একটু স্থির হওয়ার জন্যে আরও কয়েক ঢোক অ্যালকোহল গলায় ঢালল রানা। এ মুহূর্তে সিগারেট পেলে ভাল লাগত। কিন্তু বদ অভ্যেসটা ছেড়ে দিয়েছে। অভ্যাস থাকলেও এখন ধূমপান একেবারেই উচিত হতো না। জঙ্গলের ভেতর বহু দূরে ছড়িয়ে পড়ত পোড়া তামাকের গন্ধ। সহজেই প্রতিপক্ষ বুঝত আশপাশেই আছে তাদের শিকার।
বাইরে সবে ফুটতে শুরু করেছে ধূসর আলো। ভোর হচ্ছে। থমথম করছে চারপাশ। মনের ভেতর রানাকে খুঁচিয়ে চলেছে কিছু প্রশ্ন। ওগুলোর জবাব জেনে নিতে হবে ওর।
প্রথম কথা, মস্তবড় বিপদে জড়িয়ে গেছে ও। কর্তৃপক্ষের হাতে রয়েছে এখন অনেক ধরনের প্রমাণ। তারা ধরেই নেবে, লিয বাউয়ারকে খুন করেছে ও। খুনের জায়গায় ওকে দেখেছে কয়েকজন পুলিশ অফিসার। ওই সেইবারের হাতলেও পাওয়া যাবে ওর হাতের আঙুলের ছাপ। হয়তো ক’জন সাক্ষীও থাকবে, যারা সকালে ওই গেস্ট হাউসে ওকে ঢুকতে দেখেছে। অন্তত একজন তো অবশ্যই চিনবে ওকে। বুড়ো মিস্টার রবিনসন। লিযের সঙ্গে ওকে বাজারে যেতে দেখেছেন তিনি। ফরেনসিক পরীক্ষায় ধরা পড়বে মার্সিডিয গাড়ির ভেতর রয়েছে ওর ডিএনএ। দূরের ওই বাজারেও ওর চেহারা ও দৈহিক বর্ণনা দেবে একাধিক দোকানদার। তার ওপর হাম্পি-ডাম্পি’য গ্যারাজে রয়েছে সেই পাঁচ যুবক। তারাও জানাবে, লিয বাউয়ারের সঙ্গে যে যুবক ছিল, তার ছবি দেখেছে স্থানীয় দৈনিক পত্রিকায়।
একবার ওর নাম জানলেই কর্তৃপক্ষ খুঁড়ে বের করবে ওর অতীত সমস্ত রেকর্ড। ফলে ব্যস্ত হয়ে নানান গল্প ফাঁদবে ক্রিমিনাল প্রোফাইলাররা। গাল ফুলিয়ে বলবে, পাগল হয়ে গেছে প্রাক্তন মেজর মাসুদ রানা। আর সাইকোটিক হয়েছে বলেই নিরীহ লিয বাউয়ারের ওপর ঝাঁপিয়ে পড়েছে প্রাচীন এক সেইবার হাতে। ওটা যে কোথা থেকে এল, সেটা নিয়ে ভাববে না কেউ। আর যারা মাথা খাটাতে ভালবাসে, ওটার ব্যাপারে কোনও না কোনও গল্প তৈরি করে নেবে তারাও।
সংক্ষেপে বললে, বাজে ঝামেলায় জড়িয়ে গেছে রানা। পালিয়ে এসে হয়তো আরও বড় বিপদে ফেলেছে নিজেকে 1 এখন সেটাই মনে হচ্ছে ওর। বেশিরভাগ মানুষ ধরে নেবে, অপরাধী বলেই পালিয়ে গেছে ও।
আবার কেউ কেউ ভাববে, ন্যায্য বিচার পেত না বলেই গা ঢাকা দিয়েছে রানা।
আসলে সেসময়ে বাঁচার একমাত্র পথটাই বেছে নিয়েছে ও। মনে কোনও সন্দেহ ছিল না যে ওকে খুন করতে চেয়েছে ডেপুটি শেরিফ বিলি এস. কনরাড।
কিন্তু খুন করতে চাইল কেন?
জানতে হবে এ প্রশ্নের জবাবও।
আরও কিছু কথা ঘুরছে ওর মাথায়।
কেন ইত্য করা অস্ত্র বের করল না লোকটা?
রিভলভারটা আবারও পরীক্ষা করে দেখল রানা।
ফ্রেমের ওপর ফাইল ঘষে তোলা হয়েছে সিরিয়াল নাম্বার। এই কাজ করবে পাকা কোনও অপরাধী। যাতে পরে পুলিশের হাতে ওই অস্ত্র পড়লেও তাকে ধরা না যায়। পুলিশের প্রতিটা অস্ত্রের গুলি কী কারণে খরচ হয়েছে, তার বিস্তারিত ব্যাখ্যা দিতে হয়। কিন্তু বেআইনি কোনও কারণে চোরাই অস্ত্র থেকে গুলি হলে, জবাব দিতে হবে না সেই পুলিশের। শুধু নিজের আঙুলের ছাপ মুছে ফেললেই হলো।
আসলে কী চেয়েছে কনরাড?
হয়তো প্রমাণ করত এই রিভলভার লিযের খুনির। যে কারণেই হোক সেইবার দিয়ে মহিলাকে খুন করেছে রানা। তারপর কোণঠাসা হয়ে রিভলভার ব্যবহার করেছে পুলিশ অফিসারের বিরুদ্ধে। অপরাধ জগতে অদ্ভুত কত ঘটনা ঘটে। শপথ নেয়া কোনও পুলিশ অফিসারের কথা অবিশ্বাসের প্রশ্নই উঠত না। ইলেকট্রিক চেয়ারে আরাম করে বসে দুঃখের হাসি হাসত মৃত্যুদণ্ডে দণ্ডিত মাসুদ রানা।
লিযের বাড়িতে রানা খুন হলে দরজার দিকে ক’বার গুলি করত কনরাড। ওটাই প্রমাণ, সে বাড়িতে ঢুকতেই গুলি করেছে খুনি। এরপর নিজের গুক পিস্তল ব্যবহার করে নিজেও কয়েকটা গুলি করত কনরাড। রিভলভার থেকে নিজের আঙুলের চিহ্ন মুছে সেখানে মৃত রানার আঙুলের ছাপ বসিয়ে দিত ফ্রেম, ব্যারেল ও ট্রিগারে। রিভলভারে কনরাডের আঙুলের ছাপ থাকলেও সন্দেহ করত না কেউ। সহজ গল্প তৈরি করত সে। নাইন-ওয়ান-ওয়ান থেকে ফোন পেয়ে পা রাখে ওই বাড়িতে। তখনই হলওয়েতে দেখে লিয বাউয়ারের লাশ। আর সেই সময়ে তার দিকে গুলি ছোঁড়ে খুনি। কিন্তু বীরের মত আততায়ীর রিভলভারটা কেড়ে নেয়ার চেষ্টা করে সে। আর ধস্তাধস্তির সময় নিজের অস্ত্রের বুলেট বিঁধে যায় খুনির মগজে।
ছোরা দিয়ে হামলার কথা পরে ভেবেছে কনরাড। তবে রানা খুন হলে কোনও বিপদে পড়ত না। আততায়ীর দেহে ছোরার আঘাত দেখে সবাই ধরে নিত, সত্যিই লড়াই করেছে তারা দু’জন। ভারী গলায় কনরাড বলত, ‘লিয বাউয়ারের মত আমাকেও গেঁথে ফেলতে গিয়েছিল লোকটা! তবে লড়াইয়ের একপর্যায়ে তার ছোরা গেঁথে যায় তার নিজেরই . পেটে। সব ঘটেছে খুব দ্রুত।’
সহজেই সব হিসেব মিটিয়ে ফেলত কনরাড।
আবার চিন্তা করতে গিয়ে ভুলও হতে পারে রানার। ওর মনে আছে, ক্রুযার থেকে নেমে দৌড়ে উদ্যত রিভলভার হাতে গেস্টহাউসে ঢুকেছে লোকটা। অথচ, তার জানার কথা নয় হলওয়েতে আছে রানা। আরেকটা ব্যাপার, কতজন পুলিশ নিজের বুটের ভেতর লুকিয়ে রাখে ছুরি!
সবই আন্দাজ করছে রানা। তবে ওর মনে হচ্ছে, প্রথম থেকেই এসবে জড়িত ডেপুটি কনরাড। ওকে ফাঁসিয়ে দিতে তাকে ফোন দিয়েছিল কেউ। আর সেজন্যেই বেআইনি অস্ত্র দিয়ে রানাকে খন করতে চেয়েছে সে।
তার কথা বলা মনে পড়ল রানার। লোকটা বলেছিল, ‘তুমি ভাল‍ই জানো কীভাবে ঝামেলায় জড়াতে হয়। তবে এবার হাড়ে হাড়ে বুঝবে, বেশি বাড়াবাড়ি করে ফেলেছ।’
রানার মনে পরের প্রশ্ন এল: আইন মেনে চলবে বলে শপথ করা লুইযিয়ানার এক ডেপুটি শেরিফ কেন এত নোংরামির ভেতর নাক গুঁজে দেবে?
এর মাত্র দুটো কারণ থাকতে পারে।
প্রথমত, নিজেকে রক্ষা করতে চেয়েছে সে। কারণ, ভয় দেখানো হয়েছে তাকে। অথবা ব্ল্যাকমেইল করছে কেউ। অথবা দিচ্ছে মেলা টাকা।
দ্বিতীয় কারণ: বাজে লোকদের বাঁচাতে চেয়েছে কনরাড। কারণ নিজেও সে বেআইনি কাজে জড়িত।
ঘটনা যাই হোক, অপরাধী কোনও দলের সঙ্গে নাক পর্যন্ত ডুবে আছে লোকটা।
কাকতালীয়ভাবে লিয বাউয়ারের গেস্টহাউসে খুনের সময় উপস্থিত ছিল ও— আর তাই খুনি চেয়েছে রানাকে ফাঁসিয়ে দিতে?
এ কথাটা মেনে নিতে পারল না রানা।
মদের দোকানে ডাকাতির সময়ে যে বাঙালি যুবক হাজির হয়েছিল ত্রাতার ভূমিকায়, সেই একই মানুষ কেন জড়িয়ে গেল পরদিন এমন ভয়ঙ্কর এক ঘটনার সঙ্গে?
এমনটা হওয়ার সম্ভাবনা প্রায় শূন্যের কোঠায়
যুক্তি বলে: এটা কাকতালীয় কিছু নয়। আগে থেকেই পরিকল্পনা করে কাজে নেমেছে খুনি। রানাকে বেছে নেয়া হয়েছে বলির পাঁঠা হিসেবে খুনের দায় চাপিয়ে দেয়ার জন্যে। যদিও ওর জানা নেই, কেন খুন হলো লিয বাউয়ার।
আরেকটা ব্যাপার, ইমার্জেন্সি কল পেয়ে এত দ্রুত চিটিমাচায় কীভাবে পৌঁছুল কনরাড?
ভিলেনিউভ শহরে শেরিফের অফিস থেকে রওনা হলে ওই ছোট বসতিতে পৌঁছতে ব্যয় হতো অন্তত পৌনে একঘণ্টা। রানা যদি ধরেও নেয় ডেপুটির বাড়ি ওখানেই, বা খুব দ্রুত গাড়ি নিয়ে ওখানে হাজির হয়েছে, তবুও তো অন্যভাবে দেখা যেতে পারে গোটা ব্যাপারটাকে!-
হয়তো কোনও ফোনকল যায়ইনি পুলিশ ডিপার্টমেন্টে। আগেই কনরাডকে ফোন দিয়েছে লিযের খুনি। ফোনটা করেছে খুনের বহু আগেই। সেক্ষেত্রে মিলবে কনরাডের হঠাৎ হাজির হওয়ার ব্যাপারটা। রানাকে খুন করে শেরিফকে কনরাড জানাত, সে ঝড়ের বেগে লিয বাউয়ারের বাড়িতে গেছে খুনিকে গ্রেফতার করতে। তবে সেক্ষেত্রে ধরতে হবে, ফোন দেয়ার পর কনরাড আসার আগেই বিদায় নিয়েছে খুনি ও তার সহযোগী।
তা হলে প্রথম থেকেই খুনির সঙ্গে যোগাযোগ ছিল কনরাডের। অর্থাৎ, লিযের খুনের দায় এড়াতে পারবে না লোকটা।
আরেকটা চিন্তা এল রানার মনে। শিরশির করে উঠল ওর দেহ। এমন কি হতে পারে, ওকে ফাঁসিয়ে দিতেই খুন করা হয়েছে লিযকে?
কিন্তু সেটা করা হবে কেন?
খুনিরা আসলে কারা?
তাদের কী ক্ষতি করেছে লিয বা ও?
চোখ বুজল রানা। ভাবছে, লিযের বাড়ির বাইরে গাড়ি নিয়ে পালিয়ে যাচ্ছিল খুনি এবং তার সহযোগী। তাদের বয়স ছিল ত্রিশ কি পঁয়ত্রিশ। একজনের চুল লালচে। অন্যজনের চুল দীর্ঘ। তার সঙ্গীই খুন করেছে লিযকে। খুনির পরনে ছিল সাদা টি-শার্ট ও কালো জ্যাকেট। ভাল করে লোকদুটোর চেহারা দেখতে পায়নি রানা। তবে এটা বুঝেছে, আগে কখনও তাদেরকে দেখেনি ও।
হাম্পি-ডাম্পিয় গ্যারাজের ছেলেদের সঙ্গে ওর বিরোধের কারণে খুন হলো লিয?
খুনি হয়তো মণ্টি ডয়েলের বন্ধু।
রানা রুখে দাঁড়িয়েছিল বলে প্রতিশোধ নিয়েছে?
এদিকের সমাজ খুব ছোট গণ্ডিতে আবদ্ধ। সবাই একে অপরকে চেনে। ডয়েল হয়তো ভাল করেই চিনত কে লিষ বাউয়ার। জানত, মহিলা গেস্টহাউস খুলেছে চিটিমাচায়।
কিন্তু প্রতিশোধ নিতে চাইবে কেন তারা?
কিছুই তো ঘটেনি!
লড়তে গিয়েও পিছিয়ে গেছে রানা।
মন্টি ডয়েলের দলের চোখে ও তো একজন কাপুরুষ। জিতে গেছে তারা।
তা ছাড়া, যেভাবে পরিকল্পনা করে ওকে ফাঁসিয়ে দেয়া হয়েছে, মনে হয় না এত বুদ্ধি রাখে ওই দলের কেউ।
একজন অনুগত ডেপুটি শেরিফকে নির্দেশ দেয়ার ক্ষমতা তাদের থাকার কথা নয়।
না, হিসেব থেকে বাদ দিতে হবে মষ্টি ডয়েল আর তার সঙ্গীদেরকে।
ধরে নেয়া যায়, মদের দোকানের মালিক ও ডাকাতির সঙ্গেও তাদের কোনও সম্পর্ক নেই।
রানার এবার মনে পড়ল, ওর জীবনে গোপন কিছু আছে তা বলেছিল লিয। পরে আহত অবস্থায় ফিসফিস করে বলেছে: ‘ওরা… জেনে গেছে… তাই মেরে ফেলত…’
লিষের মা’র কথা অনুযায়ী, ইতিহাসের গোপন কিছুর সঙ্গে সম্পর্ক ছিল তাদের। শেলি লং ল্যান্স নামের অচেনা এক মহিলার সঙ্গে এসব জড়িত। খুন করা হয়েছে তাকেও। তা বহু বছর আগের কথা। সেসবের সঙ্গে কীভাবে যেন জড়িয়ে গিয়েছিল লিয বাউয়ার।
আর এখন নিজেও এসবে জড়িয়ে পড়েছে রানা।
দীর্ঘক্ষণ চুপচাপ শুয়ে থাকল রানা।
ভোরের লালচে আলো ধীরে ধীরে এসে পড়ছে মাটির গুহার মেঝেতে। যতই ভাবছে রানা, বুঝতে পারছে মস্তবড় এই ঝামেলা থেকে নিজেকে বাঁচাতে হলে আগে জানতে হবে, কী ছিল লিযের সেই গোপন সত্য।
ওটা জানলেই হয়তো দেখা হবে লিযের খুনির সঙ্গে। সোজা আঙুলে ঘি না উঠলে আঙুল বাঁকা করবে রানা। আইন মানতেই হবে এমন নয়। প্রয়োজনে নিজের আইনে বিচার করবে লিয খুনের।আরও কয়েক ঘণ্টা পর গুহা থেকে বেরোল মাসুদ রানা। চারপাশে ঘন অরণ্য। সাধারণ মানুষ এমন জঙ্গলে হারিয়ে গেলে ভাববে দুনিয়ার সবচেয়ে বড় বিপদে পড়েছে সে। চারদিকে ভয়ঙ্কর বিপদ, যদিও তার বেশিরভাগই কাল্পনিক। একবার এ ধরনের গোলকধাঁধার মত অরণ্যে পথ হারালে বেরোতে পারবে না তারা। তবে রানা ঠিক বুনো জন্তুর মতই নিঃশব্দে এগিয়ে চলেছে। খিদে লাগলে শিকার ধরে কাঁচা খেতেও দ্বিধা করবে না। ঝর্না থেকে খালি হাতে ধরবে মাছ। জঙ্গলের মাঝ দিয়ে এই যে চলেছে, তারও কোনও প্রমাণ থাকবে না কোথাও। নিজের বাড়ির সামনের বাগানের মতই এ ধরনের এলাকা চেনে রানা।
অবশ্য পরিবেশ এখন বিরূপ। রানা একা, নিরস্ত্র, আহত। তার ওপর ওকে খুঁজছে এখন লুইযিয়ানা স্টেটের শত শত পুলিশ। খুঁজছে হন্যে হয়ে। খুনের দায়ে।
প্রচুর রক্তক্ষরণে খুব দুর্বল বোধ করছে রানা। ভাল করেই জানে, বিপক্ষকে ফাঁকি দিয়ে টিকে থাকা খুবই কঠিন হবে।
তুমি শুধু দুটো দিন কোনমতে টিকে থাকো, বারবার নিজেকে বলছে রানা। জঙ্গলের মাঝ দিয়ে চলার সময় প্রতিবার সামনের এক শ’ গজ দূরের কোনও গাছকে টার্গেট করছে। একবার ওখানে পৌছে গেলে আবারও স্থির করছে পরের টার্গেট। অবশ্য এভাবে কিছুক্ষণ চলার পর দুর্বলতার কারণে টার্গেট নামিয়ে আনল পঞ্চাশ গজে। তারও কিছুক্ষণ পর প্রতি বিশ গজ পেরোতে নিজেকে সাহস জোগাতে লাগল। রানা এতই দুর্বল, বারবার মনে হচ্ছে পরের কদম ফেলতে গিয়ে হুমড়ি খেয়ে পড়বে। ভীষণ শুকিয়ে গেছে গলা। ও তৃষ্ণার্ত। পেটেও কিছু দেয়া দরকার। দুর্বলতার কারণেই কি না কে জানে, ভীষণ খিদে লেগেছে। তবে এখন পর্যন্ত আশপাশে একটা জলাশয় বা খরগোশ চোখে পড়ল না।
আরও আধঘণ্টা চলার পর নিচের দিকে সামান্য ঢালু হলো জঙ্গলের মেঝে। তাতে কিছুটা সহজ হলো হাঁটা। একটু পর উপড়ে পড়া এক শেওলা ধরা গাছের কাণ্ডে হেলান দিয়ে বসল রানা। শুনছে কাছেই কলকল করে বইছে পাহাড়ি ঝর্না। আওয়াজটা আসছে ঢালু জঙ্গলের আরও কিছুটা নিচের দিক থেকে। একটু বিশ্রাম নিয়ে ওদিকেই চলল রানা। চারপাশে হালকা হয়ে এল জঙ্গল। ঝোপঝাড়ের মাঝ দিয়ে ওর চোখে পড়ল রোদে ঝিকিয়ে ওঠা পানি। ওটা ধীর গতির সবুজ, নোংরা বাইয়ু নয়। ছল-ছলাৎ আওয়াজে নাচতে নাচতে চলেছে পাহাড়ি ঝর্না। পরিষ্কার টলটলে জল। চারপাশের পরিবেশটা রীতিমত লোভনীয়।
সবুজ ঝোপঝাড় গিয়ে থেমেছে নদীর তীরে। তৃষ্ণায় শুকনো কাঠের মত খড়খড়ে গলা নিয়ে নদীর দিকে পা বাড়িয়েও থেমে গেল রানা।
ছেলেটার বয়স বড়জোর তেরো কি চোদ্দ। উজানে মাত্র বিশ গজ দূরে। বড় এক সাইপ্রেস গাছের নিচে দাঁড়িয়ে ছিপ ফেলেছে নদীতে। রানা লক্ষ করল, বেশ বড়সড় একটা মাছ আটকেও ফেলেছে বড়শিতে। ছেলেটার খুব কাছে পৌঁছে না গেলে রানা টেরই পেত না ওখানে কেউ আছে। কিশোরের পরনে মিলিটারি ক্যামোফ্লেজ জ্যাকেট ও প্যান্ট। চট্ করে ওগুলো চিনল রানা। জঙ্গলে ব্যবহারের জন্যে ইউএস আর্মির তৈরি ইউনিফর্ম। জ্যাকেটটা ছেলেটার তুলনায় তিন সাইয বড়। ঢলঢল করছে হাড্ডিসার শরীরে। প্যান্টের পায়া তুলেছে হাঁটু পর্যন্ত। ছেলেটাকে ঝোপের ভেতর লাগছে একটু বেশি ঘন সবুজ ঝোপ। কলকল করে বইছে ঝর্না। একদৃষ্টে পানির দিকে চেয়ে রয়েছে কিশোর। রানার দিকে পিঠ। একবার মাছটাকে কাছে নিয়ে আসতে পারলেই নেমে পড়বে হাঁটু পানিতে। দু’হাতে ধরেছে ছিপ। টানটান হয়ে আছে সুতো। মাছটা চটাস্ করে লেজের ঝাপ্‌টা মারল পানিতে।
সহজেই কিশোরের পেছনে পৌঁছুতে পারবে দক্ষ কোনও শিকারী। তীরের ঝোপে ঢুকল আহত, হতক্লান্ত রানা। একটু পর খোলা জায়গায় বেরিয়ে এসে প্রায় পৌঁছে গেল ছেলেটার পেছনে। ডেঙ্গু জ্বরের রোগীর মত বনবন করে ঘুরছে রানার মাথা। ঝাপসা হয়ে আসছে চোখ। স্পষ্ট দেখার জন্যে একটু পর পর মিটমিট করছে দু’চোখ। নদীতীর থেকে কয়েক গজ পেছনে রাখা আছে ছেলেটার ব্যাকপ্যাক। ওটার চেইন খোলা। ভেতরে দুই লিটারের একটা পেপসির প্লাস্টিক বোতল দেখল রানা। এ ছাড়া আছে বড় একটা লোভনীয় চকোলেট বার। ওটার ওপর আঠার মত সেঁটে গেল রানার দৃষ্টি, পানি এসে গেছে জিভে। যেমন করে হোক চকোলেট বারটা ওর চাই-ই চাই। এটা চুরি হোক বা ডাকাতি, ওটা ছাড়া যেন বাঁচবে না ও, তেমনই মনে হলো রানার। তবে এ-ও লক্ষ করল, এরই মধ্যে রুপালি রাংতা খুলে চৌকো কয়েক টুকরো চকোলেট খেয়ে নিয়েছে রাক্ষসটা।
ছিপ-সুতো ছাড়াও ছেলেটা সঙ্গে এনেছে তীর-ধনুক। তূণে ভরা ঝকঝকে এক সেট তীর দেখা যাচ্ছে। ধনুকটা আকারে কিছুটা ছোট হলেও অত্যন্ত আধুনিক। চকচক করছে অ্যালিউমিনিয়ামের ফ্রেম, কেব্‌ল্ ও পুলি। ধনুকের পাশেই রয়েছে তৃণ। মাছ ধরতে না পারলে ছেলেটা হয়তো ডিনারের জন্যে জঙ্গল থেকে শিকার করত জ্যাকর‍্যাবিট বা বুনো টার্কি। অথবা, কে জানে, তীর-ধনুক রেখেছে হয়তো আত্মরক্ষার জন্যে। মাঝে মাঝেই এদিকে আসে কালো ভালুক। ঘটনা যা-ই হোক, তরুণ শিক্ষানবিশ শিকারির জন্যে এই তীর- ধনুক ভাল একটা অস্ত্র। তবে ছেলেটা বেখেয়াল। ওর বয়সে রানা হলে কখনও ধুলোর ভেতর ধনুক ফেলে রাখত না। জঙ্গল বা পাহাড় থেকে নেমে এসে তীর-ধনুক চুরি করতে গিয়ে হয়তো ছেলেটাকে খুন করবে কোনও চোর।
ছেলেটা জানে না খুব কাছে পৌঁছে গেছে কেউ। মাছটাকে তীরে তুলবে বলে ব্যস্ত সে। নিঃশব্দে নিজের ব্যাগ মাটিতে রেখে ছেলেটার ব্যাকপ্যাক থেকে পেপসির বোতল নিল রানা। কয়েক ঢোক কালচে তরল গিলে চকোলেট বার থেকে ভেঙে মুখে ফেলল কয়েক টুকরো চৌকো অমৃত। একগাদা চিনির জোরে মুহূর্তে শরীরে ফিরল শক্তি। এখনও রানার দিকে পিঠ দিয়ে আছে ছেলেটা। মাছের সঙ্গে এঁটে উঠতে পারছে না। রেগে গিয়ে চিৎকার করল: ‘উঠে আয়! উঠে আয় বলছি!’
ছেলেটা সুদর্শন, বড় হলে সুঠাম হবে। বারবার বামহাতে চোখের ওপর থেকে সরিয়ে দিচ্ছে দীর্ঘ সোনালি চুল। পেপসির বোতলে আরেক চুমুক দিয়েই দ্বিতীয় ছেলেটাকে দেখল রানা। এই ছেলে আরও ছোট। বয়সে বড়জোর পাঁচ বা ছয়। তেরো বছরের ছেলেটা শ্বেতাঙ্গ হলেও এই পিচ্চি বর্ণসংকর। মাথার চুল ও ত্বক চকোলেটের মত খয়েরি। নদীতীর থেকে একটু দূরে কয়েকটা পাথরের বোল্ডারের ভেতর বসে আনমনে খেলছিল, কিশোর ছেলেটা চিৎকার করে ওঠায় হৈ-হৈ করে দৌড়ে এল সে। গলা ফাটিয়ে উৎসাহ দিচ্ছে ওর ওস্তাদকে।
‘পারবে তুমি! এক টানে তুলে আনো! মারো টান হেঁইও!’
দু’জনের বয়সের পার্থক্য দেখে রানার মনে হলো না ওরা বন্ধু। মনে প্রশ্ন জাগল, এরা স্কুলে যায়নি কেন?
আরেক টুকরো চকোলেট চিবুতে গিয়ে নিজেকে ভয়ঙ্কর খারাপ এক চোর বলেই মনে হলো রানার। ও আহত হোক বা হোক মৃতপ্রায়, এটা খুব লজ্জার ব্যাপার যে ওর পেটে চালান হচ্ছে বাচ্চার কাছ থেকে চুরি করা খাবার। বদলে ওদেরকে পুষিয়ে দিতে হবে। টাকা দিয়ে দেয়াই ভাল। ওর মানিব্যাগ ফুলে আছে আমেরিকান ডলারে। ওখান থেকে দশ ডলারের পাঁচটা নোট নিয়ে ছেলেটার ব্যাকপ্যাকে গুঁজে দিল রানা। তাতে একটু কমল চুরির গ্লানি।
তবে মুশকিল হচ্ছে, এখন যে-কোনও সময়ে ওকে দেখে ফেলবে ওরা। রক্তাক্ত একটা লোক। ওদের দৃষ্টিতে খুনি বা ডাকাত! ছেলেগুলো একদৌড়ে গিয়ে অভিভাবকদেরকে খবর দেবে, জানাজানি হয়ে যাবে ওর উপস্থিতির কথা। নিঃশব্দে আবারও জঙ্গলে গিয়ে ঢুকবে, ভাবল রানা।
ছেলেরা নদীতীর থেকে সরে গেলে আবারও ফিরবে ও এখানে। পেট ভরে পানি খাবে। তখন ধুয়ে পরিষ্কার করবে মুখ-হাত-পা।
নিজের ব্যাগটা তুলে নিয়ে নীরবে সরে যেতে গিয়েও আবার থমকে দাঁড়াল রানা। নদীতীরে দেখা যাচ্ছে কেমন অস্বাভাবিক নড়াচড়া। জিনিসটার গায়ে ধূসর ও কালো ছোপ-ছোপ চক্কোর আঁকা। লম্বা। বাচ্চাদের বাহুর মত মোটা। ঘাসের মাঝ দিয়ে এঁকেবেঁকে চলেছে কিশোরের বাম পা লক্ষ্য করে। মাথাটা ত্রিকোণ। চাঁদিতে আবছা সব দাগ। রানা বুঝে গেল, ওটা কোনও ধরনের পিট ভাইপার!
এ-ও বুঝল, মস্তবড় বিপদে আছে বড় ছেলেটা। মাছ তুলতে গিয়ে কোনও দিকেই আর নজর নেই। নড়াচড়া ও চেঁচামেচি করতে গিয়ে বিরক্ত করেছে সাপটাকে। জানে না, ওর দিকে তেড়ে আসছে সাক্ষাৎ মৃত্যু!
দ্বিতীয়বার ভাবল না রানা। খপ্ করে মাটি থেকে তুলে নিল ধনুক। সেইসঙ্গে বিদ্যুৎ-বেগে তূণ থেকে কার্বন ফাইবারের একটা তীর তুলে নিয়ে ছিলায় পরাল। শক্ত হাতে ধনুক ধরল রানা। এতই দুর্বল হয়ে গেছে যে ওটাকে খুব ভারী লাগল ওর কাছে। ছিলা কানের কাছে টানতে গিয়ে প্রায় ফুরিয়ে গেল শক্তি। কাঁপা হাতে সাপের দিকে তাক করল তীর। বড় একটা গোল বিস্কিটের সমান হবে পিট ভাইপারের মাথা। এগোতে গিয়ে বারবার উঁচু করছে। দু’বার চোখ টিপে দৃষ্টি পরিষ্কার করে নিয়ে দাঁতে দাঁত চেপে হাত স্থির করল রানা।
ছেলেটার বাম পায়ের খুব কাছে পৌঁছে গেছে পিট ভাইপার। হঠাৎ করেই কয়েলের মত গুটিয়ে গেল। মাটি থেকে মাথা ওপরে তুলে পিছিয়ে নিল ঘাড়। খোলা মুখ থেকে বেরোল হিলহিলে, কালো, চেরা জিভ।
ওই একইসময়ে ঘুরে রানাকে দেখে তীক্ষ্ণ কণ্ঠে চেঁচিয়ে উঠল বাচ্চা ছেলেটা। চরকির মত ঘুরে তাকাল ওর কিশোর সঙ্গী। ভয় পেয়েছে বলে ওর হাত থেকে ছপাস্ করে নদীতে পড়ল ছিপ। বিস্ফারিত চোখে রক্তাক্ত রানাকে দেখছে ছেলেটা। বুঝতে পারছে না, হঠাৎ কোথা থেকে এল এই ভয়ঙ্কর লোকটা। পরনে ময়লা জিন্সের প্যান্ট। কাঁধে ঝুলছে জ্যাকেট। পেটে ছেঁড়া শার্টের টুকরো। দুলছে লোকটা ওর ধনুক হাতে।
তখনই হঠাৎ এগিয়ে ফোঁস আওয়াজ তুলে ছোবল দিল পিট ভাইপার। খুলে হাঁ হয়ে গেছে চোয়াল। এতই দ্রুতগতি যে আবছাভাবে ওটাকে দেখল রানা।তীরের গতি সাপের চেয়ে ঢের বেশি। রানা তীর ছেড়ে দিতেই বাতাসে হিস্ আওয়াজে টার্গেটের দিকে রওনা হয়েছে ওটা। বাচ্চা শুয়োরের মত তীক্ষ্ণ আর্তচিৎকার করে উঠল ছোট ছেলেটা। ওদিকে ওর কিশোর সঙ্গী ভেবেছে নিজের তীরের আঘাতে মারা পড়তে চলেছে। ভয় পেয়ে পেছাতে গিয়ে তাল হারিয়ে হুড়মুড় করে ঘাস জমিতে চিত হয়ে পড়ল সে।
ঠিক জায়গায় বিঁধেছে রানার তীর। ঝপ্ করে মাটিতে পড়ল সাপের ফুটো হওয়া মাথা। কিলবিল করতে লাগল বিষাক্ত প্রাণীটা। তবে একমিনিট পেরোবার আগেই শিথিল হয়ে পড়ে থাকল দড়ির মত এঁকেবেঁকে। ভীষণ ভয়ে এখনও ফুঁপিয়ে চলেছে ছোট ছেলেটা। ধনুকটা হাতে নিয়েই তার সঙ্গীর দিকে পা বাড়াল রানা।
দীর্ঘ ঘাসের ভেতর নিথর পড়ে আছে কিশোর ছেলেটা। হাত থেকে ধনুক ফেলে দ্রুত এগোল রানা। বেচারার পাশে গিয়ে হাঁটু গেড়ে বসল। ছেলেটার বাম হাঁটুর পেছনে একটু নিচে ফ্যাকাসে হয়েছে ফর্সা ত্বক। ওখানে ছোট দুটো ফুটো দেখল রানা। মাথা ফুটো হওয়ার আগে পায়ের ওই জায়গায় দুই দাঁত বিধিয়ে দিয়েছে পিট ভাইপার। তীর ছুঁড়তে দেরি হয়েছে রানার। প্রথম থেকেই ঠিক ছিল না ওর তাক। তার ওপর এতই দুর্বল, ঠিক মত ধনুক ধরতে গিয়েও সমস্যা হয়েছে। নইলে হয়তো বিষক্রিয়া থেকে বাঁচাতে পারত ছেলেটাকে।
একদম নড়ছে না বেচারা। কয়েক মুহূর্ত রানা ভাবল, মারা গেছে ছেলেটা। কিন্তু সাপের বিষে তো মুহূর্তে মরে না কেউ। জট পাকিয়ে যাওয়া মগজে রানা বুঝল, মাটিতে পড়ার সময় ঘাসের ভেতর থাকা পাথরে মাথা ঠুকে জ্ঞান হারিয়েছে ছেলেটা। মাথার তালুতে সামান্য রক্ত।
এবার হাউমাউ করে কেঁদে উঠল বাচ্চা ছেলেটা। ওর কনুই ধরতে রানা হাত বাড়িয়ে দিতেই ভয় পেয়ে লাফিয়ে সরে গেল সে। নরম সুরে বলল রানা, ‘আমি তোমার কোনও ক্ষতি করব না। তোমার নাম কী?’
পিচ্চির চোখ থেকে ঝরঝর করে নামছে লোনাজল। চোখ পিটপিট করে দেখল রানাকে। কয়েক মুহূর্ত পর কাঁপা গলায় বলল, ‘রব গুডরিচ।’
‘রব, তোমার বন্ধু ভালো নেই। এখুনি ওকে নিয়ে যেতে হবে হাসপাতালে।’
চোখ বড় বড় করে রানাকে দেখল পিচ্চি। দৃষ্টিতে ভীষণ আতঙ্ক। ওর সঙ্গী মাটিতে পড়ে আছে বলে এখনও রয়ে গেছে, নইলে একদৌড়ে পালিয়ে যেত। ‘রন আমার বন্ধু নয়, আমার ভাই।’ চোখ মুছে আঙুল তাক করল ওপরের জঙ্গলের দিকে। ‘আমরা ওদিকে থাকি। আমাদের মামা জানে কী করতে হবে। সবই মেরামত করতে পারে সে।’ কৌতূহলী চোখে রানাকে দেখল ছেলেটা। ‘তুমি আসলে কে, মিস্টার?’
‘আসলে আমি একজন ভূত শিকারি, বেসুরো স্বরে বলল রানা। ‘পেলেই চিবিয়ে পানি দিয়ে গিলে ফেলি।’
‘তো আজকে পেলে কোনও ভূত?’ শ্রদ্ধাভরা চোখে রানাকে দেখল পিচ্চি।
‘না।’ আফসোসের সঙ্গে মাথা নাড়ল রানা। এবার বলো তো, বাসায় পাব তোমাদের মাকে? ‘
গম্ভীর চেহারায় মাথা দোলাল ছেলেটা। ‘ইয়েস, স্যর।’ বলেই সতর্ক হয়ে উঠল পিচ্চি। ‘কিন্তু মাকে আবার খেয়ে ফেলবেন না তো?’
‘আরে, নাহ্। আমি মানুষ খাই না। ঠিক আছে, রব, তুমি আমাকে পথ দেখাবে,’ বলল রানা, ‘জলদি বাড়ি নিতে হবে রনকে।
একটু দ্বিধা করল পিচ্চি রব, তারপর দীর্ঘ ঘাসের ভেতর দিয়ে গ্যাজেল হরিণের গতি তুলে ছুট দিল। আহত রানা এতই ক্লান্ত, ওর মনে হলো যে-কোনও সময়ে ধুপ করে মাটিতে পড়বে। ঝুঁকে অচেতন রনের শিথিল দেহ কাঁধে তুলে টলমল পায়ে রবের পেছন পেছন চলল ও।
ঘাস ও ঝোপের মাঝে প্রায় অব্যবহৃত, আঁকাবাঁকা এক পথে ঢাল বেয়ে জঙ্গলের গাছের ভেতর দিয়ে চলল রানা। রনের ওজন বড়জোর এক শত পাউণ্ড। তবুও বারবার ভাঁজ হয়ে যেতে চাইছে বিসিআই এজেন্টের হাঁটু। বাড়তে বাড়তে মাত্রা ছাড়িয়ে যাচ্ছে পেটের ক্ষতের যন্ত্রণা। রানার মনে হচ্ছে, আবারও কাটা জায়গাটা ছিঁড়ে রক্তক্ষরণ হচ্ছে। একটু পর পর রবকে গতি কমাতে বলছে। ওর ভয় লাগছে, জঙ্গলের বেশি গভীরে গেলে ছুটন্ত ছেলেটাকে আর খুঁজেই পাবে না। ধীরে ধীরে আবছা কালো আঁধার নামছে ওর চোখে। যে- কোনও সময়ে হুমড়ি খেয়ে পড়বে। আর তখন কাঁধ থেকে খসে পড়বে আহত রন। অথবা, হয়তো ঢালু জমিতে গড়াতে গড়াতে ছেলেটার দেহ পৌঁছে যাবে সাপের আখড়ায়। ওখানে একাধিক সাপ থাকার কথা। বা, ঠিক সময়ে হয়তো ছেলেটাকে পৌঁছে দিতে পারল না বাড়িতে ওর মা’র কাছে।
রবের কথা মনে পড়ল রানার। ও বলেছে, ‘আমাদের . মামা জানে কী করতে হবে। সবই মেরামত করতে পারে সে।’
পিচ্চির কথা সত্যি হলেই হয়, চলতে চলতে ভাবল রানা। মহিলার কাছে বোধহয় অ্যান্টিভেনম কিট আছে। জঙ্গলে বাড়ি করলে বুদ্ধিমান যে-কেউ ওটা রাখবে। এদের বাড়ি থেকে শহরে যেতে লাগে কমপক্ষে একঘণ্টা। এক ঘণ্টার আগে কোথাও নেই ডাক্তার বা হাসপাতাল। আবার শহর থেকে যে এখানে আসবে অ্যাম্বুলেন্স, তাও বোধহয় সম্ভব নয়। পথের নানান জায়গা ধসে গেছে। ততক্ষণ কি বাঁচবে ছেলেটা?
ধুলোভরা, সরু, আঁকাবাঁকা, চড়াই পথে জঙ্গলের ভেতর দিয়ে অন্তত আধ মাইল ছুটল রানা। তারপর ছোট্ট হোমস্টিড দেখতে পেয়ে ওর মনে হলো, ওখানে কোনও দিনই পৌঁছুতে পারবে না। প্রাকৃতিক এক খোলা জায়গায় বাড়ি করেছে গুডরিচরা। চারপাশ প্রায় ঘিরে রেখেছে প্রকাণ্ড সব গাছের সারি। তারই মাঝে কাঠের তৈরি ছোট্ট বাড়ি। ওটার চারদিকে উঁচু বারান্দা। বাড়ির মত বারান্দার ওপরেও জং ধরা টিনের ছাত। একটু দূরে পুরনো, জীর্ণ বার্ন ও কয়েকটা ছাউনি। তীরবেগে কাঁচা মাটির উঠানে পৌঁছুল পিচ্চি রব। গলা চিরে বেরোল প্রাণপণ চিৎকার। ‘মামা! মামা! পাপা! সাপ! কামড় দিয়েছে রনকে! সাপে কামড় দিয়েছে রনকে ‘
হোঁচট খেতে খেতে বাড়ির কাছে পৌঁছুল রানা। অচেতন ছেলেটার ওজনে ছিঁড়ে পড়ছে দুই হাতের দুর্বল পেশি। উজ্জ্বল সাদা ড্রেস পরা ছোটখাটো আকৃতির কৃষ্ণাঙ্গ এক মহিলা বাড়ির স্ক্রিন ডোর ঠেলে বারান্দায় বেরিয়ে এসেছে। সে যে রনের মা নয়, বুঝে গেল রানা। তবে মহিলার চেহারার সঙ্গে অনেক মিল রবের।
‘মামা! মরে যাচ্ছে রন!’
রানাকে যেন দেখতেই পেল না মহিলা। তার চোখ শ্বেতাঙ্গ ছেলেটার শিথিল দেহের ওপর। অস্ফুট চিৎকার ছেড়েই বারান্দা থেকে উঠানে নেমে রানার দিকে ছুটে এল সে। ওই একই সময়ে রানা শুনল বুটের জোরালো ধুপ-ধাপ আওয়াজ। পরক্ষণে বার্ন থেকে ছিটকে বেরোল দাড়িওয়ালা প্রকাণ্ডদেহী এক শ্বেতাঙ্গ। লোকটার পরনে গ্রিস মাখা ওভারঅল। হাতে বড় একটা রেঞ্চ। কোনও যন্ত্র মেরামত করছিল, এমন সময় শুনতে পেয়েছে চেঁচামেচি। ভারী গলায় জানতে চাইল লোকটা, ‘কী হয়েছে? এত হৈ-চৈ কীসের?’
রানার কাছে আগে পৌঁছুল মহিলা। কাঁদতে শুরু করেছে। এত জোরে রনের হাতদুটো চেপে ধরেছে, ফুলে উঠল মহিলার চিকন কবজির শিরা। বিড়বিড় করে বলল, ‘হায়, ঈশ্বর!’ পরক্ষণে প্রথমবারের মত দেখল রক্তাক্ত রানাকে। ঝটকা দিয়ে পিছিয়ে গেল এক পা। এখনও ধরে রেখেছে সৎ ছেলের হাত। বেসুরো কণ্ঠে বলল মহিলা, ‘আপনি কে?’
‘নামটা বব অ্যালান,’ হাঁপাতে হাঁপাতে বলল রানা। বেশিরভাগ সময় প্রতি ভোরে দশ মাইল দৌড়ায়। বুকডন দেয় অন্তত এক হাজারবার। কিন্তু নদীর তীর থেকে এপর্যন্ত আসতে গিয়ে ফুরিয়ে গেছে ওর সমস্ত শক্তি। ‘ওরা মাছ ধরছিল। এমন সময় ওই সাপটা ছোবল মেরেছে ছেলেটাকে।’
‘ওই ক্রিক কটনমাউথে ভরা,’ ভারী গলায় বলল শ্বেতাঙ্গ লোকটা। এ-ই রনের বাবা, ভাবল রানা। ‘ওদেরকে বারবার বলেছি, ওদিকে গেলে যেন সাবধানে থাকে।’
‘এই লোকটা সাপটাকে মেরে ফেলেছে, মামা,’ মা-র জামার আস্তিন ধরে রানাকে দেখাল রব। ‘রনের ধনুক দিয়ে।’
‘তাই?’ রানার কাছে জানতে চাইল ছেলেদের বাবা।
‘দেরি হয়ে গিয়েছিল। বাম কাফ মাসলে কামড় খেয়েছে ছেলেটা।’
সাবধানে বারান্দার ওপর অচেতন রনকে শুইয়ে দিল রানা। ছেলেটার পাশে বসল মহিলা। মাথায় পাথরের বাড়ি খেয়ে অচেতন হলেও এইমাত্র জ্ঞান ফিরছে রনের। বিড়বিড় করে বলল, ওর আসলে কিছুই হয়নি।
‘তুমি চুপ করে শুয়ে থাকো, আব্বু,’ আদর মাখা গলায় বলল কৃষ্ণাঙ্গ মহিলা। এখন চোখে অশ্রুজল নেই। শান্ত মাথায় ভাবছে এরপর কী করবে।
মহিলা দায়িত্বশীল কোনও কাজ করে, মনে হলো রানার।
‘আমি গিয়ে ওষুধ নিয়ে আসছি, এলিসা,’ বাড়ির ভেতর গিয়ে ঢুকল মহিলার স্বামী।
সে চলে যেতেই মনোযোগ দিয়ে রনের পা দেখল মহিলা। রানার কাছে জানতে চাইল, ‘কতক্ষণ আগে কামড় দিয়েছে?’
‘এই দশ মিনিটের মত,’ বলল রানা।
সৎ ছেলের পাল্স্ দেখল এলিসা গুডরিচ। নানান প্রশ্ন করে বুঝতে চাইছে, এখন কেমন বোধ করছে রন।
‘আমি ঠিক আছি, মামা। কিচ্ছু হয়নি,’ উঠে বসে বলল কিশোর ছেলেটা।
এদিকে বাড়ি থেকে বেরিয়ে এল ওর বাবা। হাতে একটা ভায়াল ও সিরিঞ্জ।
‘দরকার ছাড়া অ্যান্টিভেনম দিতে চাই না, জোসেফ, ‘ বলল এলিসা গুডরিচ। ‘অ্যানাফাইলাক্সিসের ঝুঁকি আছে।’
‘তার মানে ওর অ্যান্টিভেনম লাগবে না?’ উৎকণ্ঠা নিয়ে জানতে চাইল তার স্বামী।
‘বিষ শরীরে ঢুকলে কাটা জায়গাটা ফুলে উঠত। ফুটো হওয়া জায়গাটা দেখো। চামড়া পুরোটা ভেদ করেনি সাপের দাঁত। ওর পাল্স্ ঠিক আছে। মনে হচ্ছে ওটা ড্রাই বাইট ছিল।’
দুনিয়ার নানান জঙ্গলে মিলিটারি ট্রেইনিঙের সময় সব ধরনের সাপের ওপর পড়াশোনা করতে হয়েছে রানাকে। ড্রাই বাইট মানে কামড়ে দেয়ার সময় বিষ উগলে দিতে পারেনি সাপ। কপাল ভাল হলে কখনও কখনও এমনটা ঘটে। রনের পায়ে দাঁত বসিয়ে দেবে সাপটা, এমন সময় ওটার মাথা ফুটো করে দিয়েছে রানার তীর।
‘ঈশ্বর রক্ষা করেছেন,’ রনকে জড়িয়ে ধরল এলিসা। পর পর তিনটে চুমু দিল গালে-কপালে। ‘আর আপনাকে সত্যিই অনেক ধন্যবাদ, মিস্টার… অ্যালান, তা-ই না? আপনি সাপটাকে মেরে না ফেললে বিষক্রিয়ায় মারা যেত রন।’ চোখ সরু করে তীক্ষ্ণ দৃষ্টিতে রানাকে দেখল মহিলা। ‘কেন যেন আপনাকে চেনা চেনা লাগছে। বলুন তো, আগে কোথায় দেখেছি?’
‘আগে কখনও কোথাও দেখেননি আমাকে,’ বলল রানা। ভাবতে শুরু করেছে, এবার সময় হয়েছে চলে যাওয়ার।
আরও কয়েক সেকেণ্ড রানার মুখ দেখল এলিসা গুডরিচ, তারপর নামিয়ে নিল চোখ। কুঁচকে গেছে ভুরু। দৃষ্টি গিয়ে পড়েছে রানার জ্যাকেটের মাঝের অংশে। ওদিক দিয়ে দেখা যাচ্ছে রক্ত মাখা ড্রেসিং। ‘মনে হচ্ছে মারাত্মকভাবে আহত আপনি।’
‘রাস্তায় গাড়ি দুর্ঘটনায় পড়েছিলাম,’ নরম সুরে বলল রানা। ‘সিরিয়াস কিছু নয়। আমি এখন আসি…’
মাথা নাড়ল এলিসা গুডরিচ। নিজেই ড্রেসিং করেছেন? আপনার তো ডাক্তার দেখানো উচিত।’
কেমন যেন দৃষ্টিতে রানাকে দেখছে মহিলার স্বামী। এগিয়ে এল এক পা। ‘কোথা থেকে যেন এসেছেন, মিস্টার…’
‘আমার নাম বব অ্যালান,’ ধীরে ধীরে বলল রানা।
‘কথা শুনে তো মনে হচ্ছে না আমেরিকান।
‘নানান দেশে ঘুরে বেড়াই। লোকটার চোখে সন্দেহ দেখে পরিস্থিতি সুবিধার লাগছে না রানার। পরিষ্কার বুঝতে পারছে, ওর উচিত এক্ষুনি এখান থেকে চলে যাওয়া।
‘একটু অপেক্ষা করুন, আসছি,’ বলে বাড়ির ভেতর ঢুকল শ্বেতাঙ্গ লোকটা।
‘এবার রওনা হব,’ এলিসা গুডরিচকে বলল রানা। ‘ভাল লাগছে যে ছেলেটা সুস্থ আছে।’
‘আপত্তি না থাকলে আপনার ক্ষতটা একটু দেখব,’ বলল মহিলা। ‘দেখে আপনাকে খুবই অসুস্থ লাগছে।’
‘না, ঠিক আছি,’ বলল রানা। ‘কোনও সমস্যা নেই। কোনও…’
ডাহা মিথ্যা বলছে। বনবন করে ঘুরছে মাথা। কোথা থেকে যেন ঘিরে ধরছে কালো একটা চাদর। পা-দুটো যেন অন্য কারও। বারান্দার পিলার ধরে নিজেকে সামলে নিতে চাইল রানা।
বাড়ি থেকে বেরিয়ে এল ছেলেদের বাবা। তবে এবার হাতে ওষুধ নেই। তার হাতে একটা পাম্প অ্যাকশন শটগান!
নলটা তাক করেছে সরাসরি রানার বুকে। ক্রাঞ্চ-ক্রাঞ্চ আওয়াজে পাম্প করে চেম্বারে গুলি পাঠাল জোসেফ গুডরিচ।
নলের দিকে চেয়ে গভীর এক কালো গহ্বর দেখল রানা। ‘খবরদার! এক পা-ও নড়বে না, স্ট্রেঞ্জার!’ ধমকে উঠল রনের বাবা। ‘মিথ্যা বলার জায়গা পাও না! তোমার নাম বব অ্যালান নয়! তোমার মুখেই জেনে নিতে চাই সত্যিকারের নামটা।’
চুপ করে থাকল রানা।
‘নীরবতা সবসময় সম্মতির লক্ষণ, বলল গুডরিচ।
স্বামীর হাতে বন্দুক দেখে চমকে গেছে এলিসা। কাঁপা গলায় বলল, ‘কী হয়েছে, জো?’
‘পুরো লুইথিয়ানার শত শত পুলিশ খুঁজছে এই লোককে! ওরা বলছে, এক মহিলাকে খুন করে পালিয়ে বেড়াচ্ছে এ।’
ডানহাতে নিজের মুখ চেপে ধরল এলিসা। অবাক চোখে দেখছে রানাকে। হঠাৎ করেই চিনে গেল। ‘ও, এজন্যেই চেনা চেনা লাগছিল। তুমিই সেই খুনি! টিভিতে একটু পর পর দেখাচ্ছে তোমার ছবি।
মায়ের গা ঘেঁষে দাঁড়াল পিচ্চি রব। মুখ হাঁ করে রানাকে দেখছে রন। উঠে দাঁড়িয়ে এক পা পিছিয়ে গেল এলিসা।
আগের মতই পাথরের মূর্তির মত দাঁড়িয়ে আছে জোসেফ গুডরিচ। বন্দুকের নল থেকে মাত্র তিন ফুট দূরে রানার মুখ। সুস্থ থাকলে মুহূর্তে লোকটার হাত থেকে বন্দুক কেড়ে নিয়ে তার দিকেই অস্ত্রটা তাক করতে পারত রানা। কিন্তু এখন কিছুই করার নেই। ওর মনে হচ্ছে, বহু দূর থেকে কানে আসছে মানুষের কণ্ঠ। ক্রমেই আঁধার হচ্ছে চারপাশ। প্রাণপণে সচেতন থাকতে চাইছে রানা। কিন্তু ভেঙে পড়ছে পা-দুটো। সচেতন থাকার এই যুদ্ধে হেরে যাচ্ছে ও।
এক পা পিছিয়ে হাত ওপরে তুলল রানা। বুঝিয়ে দিতে চাইল, আক্রমণ করতে এখানে আসেনি। আসলে সে সাধ্যই নেই ওর।
বিড়বিড় করে বলল রানা, ‘আমি খুন করিনি।
পরক্ষণে ওকে ছেয়ে ফেলল বমি-বমি ভাব। ঘিরে ধরছে আদাত এক ঘোর। ঝপ্ করে চারপাশ থেকে নেমে এল ঘন কালো পর্দা। আবছাভাবে টের পেল ও, কখন যেন দুই হাঁটুর ওপর ভর করে বসে পড়েছে বারান্দার মেঝেতে। তখনই সাঁই করে উঠে এল কাঠের তক্তা। জ্ঞান হারাবার মুহূর্তে কানের কাছে ঠাস্ করে একটা আওয়াজ শুনল রানা।হঠাৎ জেগে উঠে কোথায় আছে বুঝল না রানা। পিঠের নিচে নরম, আরামদায়ক বিছানা। জানালার নেটের পর্দার মাঝ দিয়ে মেঝেতে এসে পড়েছে ঝলমলে সোনালি রোদ। চারপাশে তাকাল রানা। এটা ছোট বেডরুম। কাঠের দেয়ালে হলদে প্যানেল। সুতির চাদর থেকে আসছে ল্যাভেণ্ডারের সুবাস। মাথার নিচে নরম বালিশ।
এখন আর বমি-বমি ভাব ও মাথা ঘোরা নেই। পেটে চাপা ব্যথা। উঠে বসতে যেতেই বাড়ল ওটা। বুকের ওপর থেকে চাদর সরে গেছে। রানা দেখল, ওর পরনে জাঙ্গিয়া ছাড়া আর কিছুই নেই। পেটের চেরা ক্ষতের ওপর দক্ষ হাতে ড্রেসিং করেছে কেউ। বিছানার পাশেই কাঠের চেয়ারে রাখা ওর পোশাক। ধুয়ে, শুকিয়ে, ভাঁজ করে রাখা হয়েছে ওগুলো। বিছানার পাশের কেবিনেটে একটা বাউল ভরা ফলমূল ও এক গ্লাস পানি।
পরিবেশটা অদ্ভুত লাগছে রানার। কারণ, ভাল করেই মনে আছে, জ্ঞান হারাবার আগে ওর মুখের দিকে তাক করা ছিল একটা বন্দুকের নল। ভীষণ আতঙ্ক নিয়ে ওকে দেখছিল এলিসা ও তার স্বামী জোসেফ। তারপর কী ঘটে গেল যে এত রাজকীয় আতিথেয়তা করছে এরা?
ব্যাপারটা কী ভাবতে শুরু করেছে রানা, এমন সময় দরজা খুলে বেডরুমে ঢুকল রন ও রবের বাবা। তার পরনে এখন গ্রিস মাখা ওভারঅল নেই। হাতেও নেই সেই ভয়ঙ্কর বন্দুক। বিষয়টা আসলে কী, সেটা ভাবতে চাইলেও কোনও কূল পেল না রানা।
‘যাক, শেষে তোমার জ্ঞান ফিরল,’ বিছানার একপাশে বসে মৃদু হাসল লোকটা। তার ভারী ওজনে করুণ সুরে গুঙিয়ে উঠল গদিওয়ালা খাট।
‘আমি কতক্ষণ অজ্ঞান ছিলাম?’ জানতে চাইল রানা।
‘মাত্র বাইশ ঘণ্টার কিছু বেশি।’
রানা বুঝল, আর শুনতে পাবে না পণ্ডিত হরিপ্রসাদ চৌরাশিয়ার বাঁশির ইন্দ্রজাল। অবশ্য, যে বিপদে জড়িয়ে গেছে, এমনিতেও সিভিক সেন্টারে পা রাখতে পারত না। মনটা খারাপ হয়ে গেল রানার। বড় করে শ্বাস ফেলল।
‘এখন কেমন লাগছে?’ জানতে চাইল জোসেফ গুডরিচ।
‘আগের চেয়ে ভাল। সেজন্যে তোমাদেরকে ধন্যবাদ। ব্যাণ্ডেজ দেখে মনে হচ্ছে ওটা বেঁধে দিয়েছে পেশাদার কেউ।
‘ওটা করেছে আমার স্ত্রী। আমি তো নিজে আঙুলের কাটা ঠিকভাবে ব্যাণ্ড-এইড দিয়েও আটকে নিতে পারি না। তোমার আহত জায়গাটা পরিষ্কার করে সেলাই করেছে এলিসা। তারপর গিলিয়ে দিয়েছে একগাদা অ্যান্টিবায়োটিক, পেইনকিলার, ভিটামিন আর আরও কীসব যেন। ধরে নিতে পারো, এখন আর চেষ্টা করলেও মরতে পারবে না।’
‘তোমার স্ত্রী… এলিসা… সে কি ডাক্তার?’
‘নার্স। ভেটেরিনারি। তাতে কী, কুকুরের গায়ে সেলাই দেয়া যা, মানুষের গায়ে দেয়াও তো একই ব্যাপার।’
‘আমি তোমার স্ত্রীকে ধন্যবাদ জানাতে চাই।’
‘জানিয়ো পরে। এখন বাড়িতে নেই। রবের জন্যে জুতো কিনতে শহরে গেছে।’ কড়া পরা তর্জনী রানার দিকে তাক করল জোসেফ গুডরিচ। ‘আর এই ফাঁকে এসো, জেনে নিই পরস্পরকে। আমার নাম জোসেফ গুডরিচ। আর তুমি হচ্ছ মাসুদ রানা। যাকে নিয়ে হৈ-চৈ করছে সবাই। … ঠিক বলেছি, তাই না?’
আড়ষ্ট হাত বাড়িয়ে লোকটার সঙ্গে হ্যাণ্ডশেক করল রানা। ‘অন্তত এ ব্যাপারটা অস্বীকার করার উপায় নেই।’
‘সেটাই হলো আসল কথা। তোমার কপাল ভাল, আমাদের বাড়িতে এসেছিলে। গুলি মেরে খুলিটা উড়িয়ে দেয়ার জন্যে তোমাকে খুঁজছে শত শত লোক। সেটা যদি পারে, হিরো হয়ে যাবে পুলিশের লোকদের কাছে। বেচারী মহিলা খুন হওয়ায় সতর্ক হয়ে উঠেছে ক্লোভিস প্যারিশের সবাই। আমার কথা বুঝতে পারছ? খুন এখানে কিছুই নয়। আমেরিকার এই স্টেটে সবচেয়ে বেশি মানুষ মরে। কিন্তু তাই বলে কেউ সেইবার দিয়ে একজন মহিলাকে গেঁথে ফেলবে, এটা মেনে নেবে না কেউ। তাই লুইযিয়ানার সবক’জন পুলিশ এখন খুঁজছে তোমাকে। পেলেই গুলি করে তোমার পাছায় আরেকটা ফুটো তৈরি করবে। তাদের নেতৃত্ব দিচ্ছে আমাদের প্রাণপ্রিয় শেরিফ স্যাম শেরিড্যান। আমার কোনও ভুল না হলে… মোটা অঙ্কের পুরস্কারও ঘোষণা করেছে ওরা। তোমাকে একবার ধরিয়ে দিলেই মেলা টাকা পাওয়া যাবে। এই টাকার বড় অভাব এদিকের মানুষের। তাদের ভেতরে আমিও আছি।’
‘আগেও বলেছি, আমি খুন করিনি,’ বলল রানা। ‘আমার কথা বিশ্বাস করতে পারো।’
ঠোঁটে ঠোঁট চেপে বসল জোসেফ গুডরিচের। একটু পর মুখ খুলল, ‘জেনে বুঝে কোনও খুনিকে নিজেদের বাড়িতে উঠতে দেব না এলিসা বা আমি। বাদ দাও খেদমত করার কথা। তুমি যখন ঘুমিয়ে ছিলে, এলিসা আর আমি অনেকক্ষণ ধরে আলাপ করেছি। তারপর ঠিক করেছি, তিনটে কারণে তোমাকে আশ্রয় দেয়া উচিত। নিশ্চয়ই বুঝতে পারছ, আমরা তোমার কথা বিশ্বাস করেছি বলেই এখানে আছ। কিন্তু আমরা যদি ভুল ভেবে থাকি, ঈশ্বর যেন ক্ষমা করেন আমাদেরকে। আর সেক্ষেত্রে তুমি নিজেও পড়বে মস্তবড় বিপদে। কারণ নিরীহ ওই মহিলাকে খুন করেছ বলে সোজা পৌঁছুবে সবচেয়ে খারাপ নরকে। সেজন্যে জগতের কোনও আইন লাগবে না। ‘
‘তোমরা আমাকে বিশ্বাস করেছ বলে ধন্যবাদ,’ বলল রানা। ‘আর আশ্রয় দিয়েছ বলে আমি তোমাদের কাছে কৃতজ্ঞ। তবে কোন্ তিনটে কারণে এমন জামাই আদর পাচ্ছি, সেটা খুলে বলবে?’
‘বলতে আপত্তি নেই,’ আরাম করে বসল গুডরিচ। ‘প্রথম কথা, টিভির খবর আমরা বিশ্বাস করিনি। তুমি যদি খুনিই হবে, তা হলে তো রনের মত বিপদে পড়া ছোট একটা ছেলেকে সাহায্য করতে না। ওই ভাইপারের কবল থেকে ওকে বাঁচিয়েছ। শুধু তা-ই নয়, তারপর অজ্ঞান ছেলেটাকে এই পর্যন্ত বয়ে আনতে গিয়ে নিজেও প্রায় খুন হয়ে গেছিলে।’
‘যে-কারও জন্যে এই কাজটা করতাম,’ বলল রানা।
‘হয়তো।’ কাঁধ ঝাঁকাল গুডরিচ। ‘তবে বেশিরভাগ মানুষ নিজের স্বার্থ ছাড়া এক পা-ও নড়ে না। যাই হোক, রনকে রক্ষা করেছ বলে আমি তোমার কাছে ঋণী। আমরা দু’জন ঝর্নার ধারে গিয়ে মরা সাপটা নিজ চোখে দেখে এসেছি। …ভাল কথা, কোথা থেকে শিখলে এমন ধনুর্বিদ্যা? ছোবল দেয়ার সময় ওই ধরনের সাপের গতি বিদ্যুতের চেয়েও বেশি থাকে। আমি অন্তত এমন কাউকে দেখিনি, যে কিনা তীর মেরে শেষ করতে পারবে কটনমাউথকে। আমার মনে হয় না, ধনুক দিয়ে শিকার করতে শেখানো হয় বাংলাদেশ আর্মিতে।’
‘তোমার কথা শুনে মনে হচ্ছে, স্থানীয় মিডিয়ার সবই ফলো করছ।’
‘শুধু আমি নই, অনেকেই নিউয ফলো করছে। তোমাকে খতম করতে বাড়ি ছেড়ে বেরিয়ে পড়েছে হাজার হাজার সশস্ত্র মানুষ। দেখা পেলেই গুলি করবে। চারদিকে গুজব ছড়িয়ে গেছে, তুমিই খুন করেছ লিয বাউয়ারকে। এই ধরনের বাজে প্রচারণা হয়তো শেষ করে দেবে তোমাকে।’
‘শুনে খুব খুশি হতে পারলাম না।’ দীর্ঘশ্বাস ফেলল রানা। এবার দ্বিতীয় কারণটা বলো।’
‘এলিসা। ওর আধ্যাত্মিক ক্ষমতা আছে।’
‘তাই?’ মনে মনে হাসল রানা।
‘ব্যাপারটা ঠাট্টা নয়। ও সত্যিই যে-কোনও মানুষকে দেখেই চট্ করে বহু কিছু বুঝে ফেলে। ওটাকে বলতে পারো ষষ্ঠ ইন্দ্রিয়। যে-কারও দিকে চেয়ে বুঝতে পারে তার অন্তরটা ভাল কি না। এ ছাড়া, আগেই জেনে যায় বহু কিছু। কীভাবে পারে, আমার জানা নেই। তবে ছোটবেলা থেকেই ওই ক্ষমতাটা আছে ওর। এলিসা যদি মুখ ফুটে একবার বলে যে তুমি আসলে ভালমানুষ, অবিশ্বাস করার উপায় নেই আমার। ব্যাপারটা এমনই সহজ।’
মৃদু হাসল রানা। ‘আর তৃতীয় কারণ?’
‘ওটা ব্যক্তিগত,’ বলল জোসেফ। ‘তুমি হয়তো খেয়াল করেছ, রন এলিসার পেটের ছেলে নয়। যদিও ছেলেটাকে নিজের প্রাণের চেয়েও বেশি ভালবাসে এলিসা।’
‘সেটা খেয়াল করেছি।’
‘আমার বড় ছেলেটাকে নিয়ে গর্ব করতে পারি,’ বলল জোসেফ। ‘ঈশ্বর জানেন, এত ভাল স্বভাব আমার কাছ থেকে পায়নি ও। আসলে রন হয়েছে ওর মা ক্যারির মত। ক্যারি ছিল আমার প্রথম স্ত্রী।’ দীর্ঘশ্বাস ফেলে কোলের ওপর হাতদুটো রাখল গুডরিচ। ‘আশা করি ওকে স্বর্গে ভাল রেখেছেন ঈশ্বর।’
‘তোমার প্রথম স্ত্রী আর জীবিত নেই শুনে খারাপ লাগছে।’
‘খুন করা হয়েছে ওকে, রাগের ছাপ পড়ল জোসেফের চোখে। ‘গুলিটা করেছিল শেরিফ স্যাম শেরিড্যান। তার সঙ্গে ছিল তার অযোগ্য দুই ডেপুটি। ওই ঘটনা ঘটেছিল আজ থেকে সাত বছর আগে। দিনটা ছিল রনের জন্মদিন। আমার স্ত্রীকে খুন করেছে বলে কোনও দিন ওই লোককে ক্ষমা করব না আমি। আর ওটাই তৃতীয় কারণ। এজন্যেই ওই লোকটার হাতে তোমাকে তুলে দিইনি। তুমি যদি সত্যি অপরাধী হও, আমি বরং নিজ হাতে তোমাকে খুন করব। তবুও বাহাদুরি নিতে দেব না স্যাম শেরিড্যানকে।’
অবাক চোখে তাকে দেখল রানা। ওই লোক গুলি করেছে তোমার স্ত্রীকে?’
বড় করে শ্বাস ফেলে বলতে শুরু করল জোসেফ, ‘ওই দিন শুধু যে ক্যারিই মারা গিয়েছিল, তা নয়। ভিলেনিউভ শহরে নিরীহ আরেক লোকের মাথা গুলি করে চুরমার করে দিয়েছিল শেরিড্যানের কুকুরগুলো। সেসময়ে ওই শহরেই বাস করতাম আমরা। খুন হয়ে যাওয়া লোকটার নাম ছিল জনি রচেস্টার। কাজ করত স’ মিলে। তার সঙ্গে অনেক মিল ছিল ডাকাত স্টিভ এভার্সের। সে ঠিক করেছিল ব্যাঙ্ক ডাকাতি করবে। যাই হোক, দুই হাজার তেরো সালের এপ্রিলের ওই দিন কষ্টার্জিত টাকা দিয়ে পরিবারের জন্যে খাবার কিনে গ্রোসারির দোকান থেকে বেরিয়েছিল জনি রচেস্টার। কিন্তু তখনই হাজির হলো শেরিফ আর তার কুকুরগুলো। চিৎকার করে বলল, ‘মাথার ওপর হাত তোলো, স্টিভ এভার্স! হাঁটু গেড়ে বসে পড়ো রাস্তায়! নইলে তোমার বুকে গুলি করব আমরা!’
‘বেচারা রচেস্টার বুঝতেই পারেনি কী ঘটছে। বুক পকেট থেকে স’ মিলের কর্তৃপক্ষের দেয়া আইডি বের করতে গেল সে। মুখেও বলল, ‘আমার নাম জনি রচেস্টার। আমি স্টিভ এভার্স নই!’
‘কিন্তু তখনই কোনও কথা না বলে তার ওপর গুলি চালাল শেরিফের দুই কুকুর। বেচারা রচেস্টার যেন জলাতঙ্ক রোগাক্রান্ত কুকুর। ঝাঁঝরা হয়ে গ্রোসারি স্টোরের সামনে পড়ে থাকল সে। এখানেই সব শেষ নয়। তাড়াহুড়ো করে তার শখের .৪৫ ক্যালিবারের রিভলভার দিয়ে গুলি করেছিল শেরিফ শেরিড্যান। তার প্রথম গুলি গেল রচেস্টারের কাছ থেকে আধ মাইল দূর দিয়ে। তবে ওই বুলেট সোজা ঢুকল দোকানের কাঁচের জানালা ভেদ করে। ভেতরেই রনের জন্মদিনের কেক তৈরির জন্যে ময়দা, বেকিং পাউডার এসব কিনছিল ক্যারি। শেরিড্যানের গুলি ছিঁড়ে দিল ওর ঘাড়।’
ঝোপ সদৃশ দাড়িতে কড়া ভরা আঙুল গুঁজল জোসেফ গুডরিচ। দৃঢ়বদ্ধ হয়েছে চোয়াল। ‘সেসময়ে আমি ছিলাম ওকালতি পেশায়। কি, অবাক হচ্ছ? গুলির আওয়াজ পেলাম অফিস থেকে। একটু পর কে যেন দৌড়ে এসে বলল, গুলি খেয়েছে ক্যারি। অ্যাম্বুলেন্স আসার আগেই ওই দোকানে পৌছে গেলাম। আমার কোলে মাথা রেখে মারা গেল ক্যারি।’
কী বলবে ভেবে পেল না রানা। তবুও কিছু বলতে হবে। ‘আমি দুঃখিত,’ নিচু গলায় বলল ও।
‘আমিও। একগাদা খোঁড়া কৈফিয়ত দিল শেরিফ স্যাম শেরিড্যান। কারও নাকি দোষ নেই! ভুল সময়ে ভুল জায়গায় ছিল ক্যারি। কাজ করতে গেলে এমন ভুল হতেই পারে!’ মাথা নিচু করে নিল জোসেফ গুডরিচ। বুজে ফেলেছে চোখ। একফোঁটা অশ্রু পড়ল গালে। কিছুক্ষণ পর নিজেকে সামলে নিয়ে বলল, ‘একা হয়ে গেলাম। কিছুই রইল না জীবনে। সাত বছরের বাচ্চা ছেলে রন। ওকে কী করে বোঝাব, আর কোনও দিন ফিরবে না ওর মা? কী করে মানুষ করব ওকে? তুমি বুঝবে না কতটা অসহায় হয়ে গেলাম।’
মাথা দোলাল রানা। নিশ্চুপ।
‘এরপর সংক্ষেপে বললে: বেশিরভাগ মানুষের জীবনে যা হয়, আমারও তাই হলো। মানব-সভ্যতার প্রতি মনে জন্মাল চরম অবিশ্বাস।’
‘স্বাভাবিক,’ বলল রানা।
‘চরম ঘৃণা করি শেরিড্যানকে। প্রশ্নই ওঠে না তাকে বিশ্বাস করার।’ রানার দিকে তাকাল জোসেফ। ‘কিন্তু একটা কথা, পাডনাহ্, ওই খুন তুমি না করলে কুকীর্তিটা করল কে?’
‘আমিও সেটাই জানতে চাই,’ বলল রানা।
নিজ জীবনের কাহিনী বলেছে জোসেফ গুডরিচ, এবার রানার পালা। কেন লুইযিয়ানায় এল, কীভাবে জড়িয়ে গেল মদের দোকানের ডাকাতিতে, কেন উঠল লিয বাউয়ারের গেস্টহাউসে, কেমন চমৎকার সম্পর্ক তৈরি হলো মহিলার সঙ্গে— সবই খুলে বলল রানা। ছোট ওই বসতিতে গিয়ে বাজার করা, গাড়ির গ্যারাজে যুবকদের সঙ্গে বিরোধ হওয়া, বাড়ি ফিরে গভীর রাতে আওয়াজ পেয়ে নিচে নেমে লিযের রক্তাক্ত দেহ দেখা, কালো মাস্ট্যাং ও খুনির পালিয়ে যাওয়া, আর তারপর থেকে যা ঘটেছে, বাদ পড়ল না কিছুই
রানার কথা শুনতে শুনতে হাঁ হয়ে গেল গুডরিচ। কুঁচকে গেছে ঝোপের মত ভুরু। ‘এ তো ভয়ঙ্কর ব্যাপার! তা হলে তো বলব, আমার দেখা সবচেয়ে খারাপ শুয়োরের বাচ্চা হচ্ছে ওই ডেপুটি শেরিফ বিলি এস. কনরাড! শপথ করে আইনের পোশাক গায়ে চড়িয়ে তারপর চরম অন্যায় করছে সে! ভাবা যায় না খুন করতে চেয়েছে নিরীহ এক সাক্ষীকে! তা-ও ঠাণ্ডা মাথায়! কিন্তু এ ধরনের বেআইনি কাজ করবে কেন সে?’
‘ভাল প্রশ্ন,’ বলল রানা। ‘তবে আপাতত প্ৰায় কিছুই জানা নেই আমার। অবশ্য, এটা বুঝতে পারছি, ভালভাবেই আমাকে ফাঁসিয়ে দেয়া হয়েছে খুনের দায়ে। কী কারণে এসব ঘটছে, সেটা খুঁজে বের করতে হবে আমাকেই।’
ক’মুহূর্ত পর বলল গুডরিচ, ‘ভাবছি ওই মাস্ট্যাং গাড়ির লোকদুটোর কথা। আগেই বলেছি, একসময় উকিল ছিলাম। ক্রিমিনাল ডিফেন্স অ্যাটর্নি। খুব খারাপও ছিলাম না নিজের পেশায়। তারপর তো ওলটপালট হয়ে গেল জীবনটাই। আর তখন ভাল করেই বুঝেছি কিছু জটিল বিষয়। বারবার মনে হয়েছে, নিজের পাপের জন্যে আজ শাস্তি পাচ্ছি। কারণ, পাঁচ শ’ মাইলের ভেতর সমস্ত বর্ণবাদী হারামজাদাকে আইনি সহায়তা দিতাম। চিনি ওদের প্রত্যেককে। তুমি যে একটু আগে বললে মদের দোকানের ডাকাত জর্জি এস. ডানের কথা, ওই লোকও ছিল আমার মক্কেল। আর তাই মনে হচ্ছে, তুমি ওই দুই খুনির চেহারার বর্ণনা দিলে, আমি হয়তো বলে দিতে পারব তারা আসলে কারা।’
‘ভাল করে দেখতে পাইনি,’ বলল রানা। ‘শুধু মনে আছে চুলের কাটিং আর পোশাক। দৈহিক গড়নও এখন চিনি। আবার দেখলে ভুল হবে না। হয়তো সময় লাগবে, তবে ঠিকই খুঁজে নেব ওদেরকে। আর তখন ছাড় পাবে না আমার কাছ থেকে।’
মৃদু মাথা নাড়ল জোসেফ। ‘একমিনিট! খুনিকে খুঁজে বের করে নিজেকে আইনের ঊর্ধ্বে নিয়ে যাওয়া এককথা, আর খুনির বিরুদ্ধে লড়তে যাওয়া আলাদা কথা। মনে রেখো, ওরা ভয়ঙ্কর মানুষ। যে-কোনও সময়ে খুন হবে তুমি।’
‘আগে আর্মি কমাণ্ডো ছিলাম,’ নিচু গলায় বলল রানা। চেপে গেল বাংলাদেশ কাউন্টার ইন্টেলিজেন্সের দুর্ধর্ষ এক গুপ্তচর ও। ‘ওদের চেয়েও খারাপ কিছু লোককে শায়েস্তা করেছি। ধরে নাও, লিযকে যারা খুন করেছে, ঠিক সময়ে তারা বুঝবে জীবনটা ঠিক অতটা সহজ নয়।’
‘কী করবে তুমি?’
‘ওরা জানবে, ওদের চেয়েও বিপজ্জনক কেউ আছে। মানুষ-শিকারে তার দক্ষতাও হয়তো তাদের চেয়ে বেশি।’জোসেফ গুডরিচ বিদায় নেয়ার আধঘণ্টা পর খাবারের সুগন্ধ ভেসে এল বেডরুমে। বিশ ঘণ্টারও বেশি বিছানায় আছে বলে বিরক্ত হয়ে বিছানা ছেড়ে নেমে পড়ল রানা। আড়মোড়া ভাঙতে গিয়ে টের পেল, পেটের পেশি আড়ষ্ট। তবে ব্যথা নেই বললেই চলে। রানা বুঝে গেল, ওকে যে পেইনকিলার দিয়েছে এলিসা গুডরিচ, সেটাই ঠিকঠাক কাজে দিয়েছে। কিন্তু… কিন্তু ওটা তো গরু-ছাগলের ওষুধ ছিল! তবে কী…! চট্ করে আয়নার দিকে চেয়ে নিশ্চিন্ত হলো রানা: নাহ্, ওকে মানুষের মতই লাগছে। চেয়ার থেকে ইস্তিরি করা পোশাক নিয়ে পরে ফেলল। ওর ব্যাগে ছিল বাড়তি জিন্সের প্যান্ট। তবে চেক শার্টটা ওর নয়। জোসেফ গুডরিচ যখন অর্ধেক সাইজের ছিল, সেসময়ে হয়তো পরত এটা। প্রায় নিখুঁতভাবেই রানার গায়ে ফিট করল শার্টটা।
ছোট্ট বেডরুম থেকে হল-এ বেরিয়ে ছোট এক কিচেনে পা রাখল রানা। হাঁড়ি ও প্যান নিয়ে রীতিমত যুদ্ধে নেমেছে জোসেফ গুডরিচ। তুবড়ে যাওয়া পুরনো এক চুলোর ওপর রাখা হাঁড়ি থেকে আসছে খাবারের সুঘ্রাণ। রানা কিচেনে পা রাখতেই বিশালদেহী উকিল বলল, ‘খিদে? লাগারই তো কথা। চেয়ার টেনে বসে পড়ো। তৈরি হয়ে গেছে স্টু।
জুতো কিনতে শহরে গিয়ে এখনও ফেরেনি এলিসা ও রব। কিচেনের টেবিলে আছে রন। লেখাপড়া নিয়ে ব্যস্ত। খসখস করে অঙ্ক কষছে। কিশোর ছেলেটার মাথার একদিকে ব্যাণ্ডেজ। এ ছাড়া, তাকে বেশ তরতাজা বলেই মনে হলো রানার। মুখ তুলে ওকে দেখে হাসল ছেলেটা। ‘ধন্যবাদ দিয়ে আপনাকে ছোট করব না, স্যর। চিরকালের জন্যে কৃতজ্ঞ হয়ে গেছি।’
‘আমাকে রানা বলেই ডেকো, বুঝলে?’ চেয়ার টেনে বসল রানা। ‘আর আমিই বরং কৃতজ্ঞ তোমার বাবা-মার প্রতি। চিকিৎসা আর বিশ্রাম পেয়েছি, এখন খাবারও পাব।’ খাতার ওপর চোখ পড়তেই নাক কুঁচকে ফেলল রানা। ‘ওফ্, অ্যালজেব্রা?’
‘বাসায় বসেই লেখাপড়া করছে রন,’ বলল জোসেফ। হাঁড়ি থেকে বড় একটা বাটিতে স্টু ঢালল। ‘খামারের কাজের ফাঁকে ওকে পড়াই। এদিকে টাকা রোজগারের দায়িত্ব এলিসার। অঙ্ক আর ইংরেজিতে বেশিরভাগ ছেলেমেয়ের চেয়ে এগিয়ে আছে রন। ওর ইচ্ছে, বড় হয়ে বিজ্ঞানী হবে। …ঠিক বললাম তো, নাকি, রন?’
কাঁধ ঝাঁকাল কিশোর ছেলেটা। ‘একদম ঠিক, বাবা!’
‘মন দিয়ে পড়াশোনা করলে সত্যিই তুমি একদিন মস্তবড় বিজ্ঞানী হবে,’ বলল রানা। জানালা দিয়ে বাইরে তাকাল। ঝলমল করছে সোনালি রোদ। একটু দূরে বার্নের ছাতে ঝিকিয়ে উঠে প্রতিফলিত হচ্ছে এক সারিতে সোলার প্যানেল। বার্নের ওদিকে বেড়া দেয়া শুয়োরের খোঁয়াড়। দরজায় বড় একটা তালা। কিচেনে চোখ বোলাল রানা। চার দেয়াল, মেঝে ও ছাত কমদামি প্লাইউডের। জোসেফের কাছে জানতে চাইল ও, ‘তুমি নিজে তৈরি করেছ এই বাড়ি?’
‘সবই আমার তৈরি,’ গর্বের সঙ্গে বলল জোসেফ গুডরিচ, ‘চেয়েছি শহর থেকে বহু দূরে নির্জন কোনও জায়গায় চলে যেতে। এমন জায়গা, যেখানে বিরক্ত করবে না ভদ্রলোকেরা। শেষপর্যন্ত এখানেই থিতু হয়েছি। তবে চিরকালের জন্যে নয়। সামনে যে বিপদ, সেটা এড়াতে হলে এ ছাড়া উপায়ও ছিল না।’
‘কী ধরনের বিপদ?’ জানতে চাইল রানা।
বাটির ভেতর চামচ দিয়ে রানার সামনে গরম স্টুর বাটি রাখল জোসেফ। নিচু গলায় বলল, ‘তোমরা হয়তো জানো না, যে-কোনও দিন গোটা আমেরিকা জুড়ে শুরু হবে দ্বিতীয় গৃহযুদ্ধ। বহু বছর ধরেই ঘনিয়ে আসছে ওই ঝড়। তবে ওই যুদ্ধের জন্যে এখানে আমরা তৈরি।’ উল্টোদিকের চেয়ারে বসল সে। ‘নাও, শুরু করো। বাড়ির মুরগি, মশলা, কাঁচা মরিচ আর শাকসব্জি দিয়ে তৈরি। বাড়ির রান্না আমিই করি। এই খাবারের নাম দিয়েছি গাম্বো আ লা গুডরিচ।
লিযের তৈরি গাম্বোর চেয়ে কম স্বাদের জোসেফের গাম্বো। তাতে আপত্তি নেই রানার। যেমন ভয়ানক খিদে লেগেছে, খুর ও দাঁতসহ জ্যান্ত পাহাড়ি ছাগল চিবিয়ে খেয়ে নেবে।
‘কেমন?’ রানা এক চামচ মুখে দিতেই জানতে চাইল জোসেফ।
‘দারুণ,’ চুপচাপ বাটি খালি করার কাজে ব্যস্ত হলো রানা। প্রায় শেষ করে এনেছে, এমন সময় বাইরে গাড়ির ইঞ্জিনের আওয়াজ পাওয়া গেল।
‘ওই যে, বাড়ি ফিরেছে এলিসা,’ বলল জোসেফ। ‘এসেই জানতে চাইবে ওর রোগী ভাল আছে কি না।’
‘খুবই ভাল আছি,’ বলল রানা।
চেয়ার ছেড়ে কিচেন থেকে বেরিয়ে লিভিং রুমে এল ওরা। সামনেই বাড়ি থেকে বেরোবার দরজা। অজ্ঞান ছিল বলে চারপাশ দেখার সুযোগ হয়নি রানার। এবার দেখল, দেয়ালে ঝুলছে যুদ্ধকালীন কনফেডারেটদের বড় একটা লাল পতাকা। লাল পটভূমির ওপর কোনাকুনি নীল ফিতার মত কাপড়ে সেলাই করা হয়েছে তেরোটা সাদা নক্ষত্র। ওই দুই ফিতা তৈরি করেছে বড় একটা এক্স আকৃতি। ডিক্সিল্যাণ্ডের সিম্বল। ওটা দিয়েই বোঝানো হয় দক্ষিণের বিদ্রোহ। ওগুলো আসলে আধুনিক সময়ে তার চেয়েও অনেক বেশি কিছু।
মস্ত পতাকা দেখে কিছু বলবে রানা, এমন সময় খুলে গেল সদর দরজা। ভেতরে ঢুকল এলিসা ও রব। পিচ্চির হাতে এখন স্যাণ্ডেলের চকচকে রাক্স। খুশিতে ঝিকমিক করছে ওর দুই চোখ। পিছু নিয়ে ঘরে ঢুকল রবের ছোট বোন। ওর বয়স বড়জোর তিন।
রানাকে দেখে মিষ্টি হাসল এলিসা গুডরিচ। আর এই ভদ্রমহিলার নাম টিনা গুডরিচ। টিনা, আমাদের অতিথিকে হ্যালো বলো। তোমার বড় ভাইয়াকে সাপের ছোবল থেকে বাঁচিয়েছেন তিনি।
লজ্জা ভরা মুখে আস্তে করে হাত নাড়ল খুদে টিনা।
‘বাচ্চারা, তোমরা গিয়ে বাইরে খেলো গে যাও, একটু পর আসবে মামা,’ বাচ্চাদেরকে উঠান দেখাল এলিসা। ওরা চলে যেতেই রানার দিকে ফিরল সে। ‘উঠে দাঁড়াতে পেরেছ দেখে ভাল লাগছে।’
মৃদু হাসল রানা। ‘এত ভাল নার্স পেলে রোগীর তো শুয়ে থাকার কথা নয়।’
কথাটা উড়িয়ে দিয়ে হাত নাড়ল এলিসা গুডরিচ।
‘আমি সত্যিই কাউকে খুন করিনি,’ বলল রানা। ‘নিজে মরে গেলেও ক্ষতি করতাম না লিয়ের।
‘তা আমি জানি,’ বলল মহিলা।
‘তুমি চাইলে খুলে বলতে পারি কী ঘটেছে।’
‘লাগবে না,’ দৃঢ়কণ্ঠে বলল এলিসা, ‘যত দিন ইচ্ছে আমাদের বাড়িতে থাকতে পারো, মিস্টার রানা।’
‘যত দ্রুত সম্ভব চলে যাব।’
‘যেতে চাইলে ঠেকাব না। তবে আপাতত এখানে রয়ে যাওয়াই বোধহয় ভাল।’
কিচেনের টেবিল ছয়জনের জন্যে ছোট বলে দুপুরে লাঞ্চ দেয়া হলো লিভিংরুমের টেবিলে। রানাকে ডেকে আনা হলো ওখানে। খুশি মনে মুরগির স্বাস্থ্যকর স্টু খেল রানা।
সবার সামনে খাবার দেয়ার পর পুতুলের মত ছোট্ট টিনার দিকে তাকাল এলিসা। ‘টিনা, এইবেলা খাবার খেতে পাচ্ছি বলে ঈশ্বরের কাছে প্রার্থনা করার পালা তোমার।
ভুরু কুঁচকে চোখ বুজল পিচ্চি। ছোট্ট দু’হাত মুঠো করে বলল:
‘সুন্দর এই দুনিয়ায়
সুবাস ছড়ায় ফুল, পাখি গান গায়;
তোমারই দয়ায়, প্ৰভু,
তোমারই দয়ায় ॥
দু’বেলা পাচ্ছি আহার
মিষ্টি আদর মা-বাবার
তোমারই দয়ায়, প্ৰভু,
তোমারই দয়ায় ॥’
‘আমেন,’ গম্ভীর কণ্ঠে বলল জোসেফ গুডরিচ।
টিনার বাহু স্পর্শ করল এলিসা। ‘সুন্দর বলেছ, মা!’
শহরে যা ঘটেছে, তারপরেও এ পরিবার এত সহজভাবে ওকে গ্রহণ করেছে, ভাবতে গিয়ে বিস্মিত বোধ করছে রানা।
‘আজও কি চার্চে যাও, রানা?’ সবাই খেতে শুরু করলে জানতে চাইল এলিসা।
সামান্য অস্বস্তি নিয়ে বলল রানা, ‘আমি জন্ম নিয়েছি বাংলাদেশের এক মুসলিম পরিবারে।’
‘চার্চ, মন্দির, প্যাগোডা বা মসজিদের চেয়েও বড় জায়গা মানুষের অন্তর,’ বলল জোসেফ। ‘তুমি সৎ কি না, সেটাই ওখানে উঁকি দিয়ে দেখে যান ঈশ্বরের দূত।’
‘স্রষ্টা তো আছেনই,’ বলল এলিসা, ‘দেখভাল করছেন। পৃথিবীতে শেষ দিনটা পর্যন্ত তিনিই সাহায্য করেন আমাদেরকে। তুমিও সবার বাইরে নও। তোমাকে কখনও ত্যাগ করেননি ঈশ্বর। নইলে বহু আগেই পৃথিবী ছাড়তে।’ মৃদু হাসল এলিসা।
চুপচাপ চামচে তুলে স্টু খাচ্ছে রানা। ভাবছে: এই একই কথা বলেছিল লিয।
‘ওটা দেখছিলে,’ দেয়ালে ঝুলন্ত কনফেডারেট পতাকা দেখাল জোসেফ, ‘তোমার কোনও আপত্তি আছে ওই পতাকার বিষয়ে?’
‘না,’ স্টু ভরা চামচ বাটিতে রাখল রানা, তবে ভাবছিলাম।’
‘নিশ্চয়ই ভেবেছ, ডিক্সি পতাকা যার বাসায়, সেই শ্বেতাঙ্গ লোকের স্ত্রী কৃষ্ণাঙ্গিনী হয় কী করে? রানা, আমি আসলে দক্ষিণের মানুষ। এই দক্ষিণকে নিয়ে গর্ব করি। তাই বলে হারামজাদা বর্ণবাদী তো আর হয়ে যাইনি!’
‘খাওয়ার সময় গালমন্দ থাক,’ মানা করল এলিসা।
‘থাকবে কেন?’ জেদি সুরে বলল জোসেফ।
‘আমি ধরে নিইনি যে তুমি বর্ণবাদী,’ বলল রানা।
‘ভাবলেও অবাক হতাম না,’ গম্ভীর কণ্ঠে বলল জোসেফ, ‘লিবারাল বা উদারপন্থীরা এই পতাকা দেখলেই আঁৎকে ওঠে। এটা যেন নাযিদের সেই স্বস্তিকার মত ঘৃণ্য। আর দক্ষিণের সবাই খুনি, ডাকাত, চোর আর অমানুষ। উত্তরের নাকউঁচু নেমকহারামদের ধারণা আমাদেরকে পাঠিয়ে দেয়া উচিত জেলখানায়, নয়তো নরকে।’
‘খেতে বসে কোনও গালাগালি চলবে না,’ কড়া চোখে স্বামীকে দেখল এলিসা।
হাত দিয়ে মুখ চেপে ধরে হাসতে লাগল রব আর তবে গম্ভীর চেহারায় খাবার গিলছে রন। রানা বুঝে গেল, এসব আগেও শুনেছে ছেলেটা।
‘সত্যিই মনে করো আমেরিকায় আবারও গৃহযুদ্ধ হবে?’ কৌতূহল নিয়ে জানতে চাইল রানা।
দু’বার ওপর-নিচ মাথা দোলাল জোসেফ। ‘অন্তর থেকে তা-ই বিশ্বাস করি।’
‘কিন্তু কেন বিশ্বাস করো?’
‘জানতে চাইছ? ওই একই কারণে প্রথমবার ইউনিয়ান থেকে বেরিয়ে গিয়েছিল দক্ষিণের স্টেটগুলো। দানবের মত সরকার ঘাড়ে চেপে বসলে যা হয়। মানুষের বাঁচার কোনও অধিকার ছিল না।’
‘আমি তো জানতাম উত্তর আর দক্ষিণের রাজ্যের লড়াই হয়েছিল দাসত্ব ইত্য নিয়ে,’ বলল রানা, ‘দক্ষিণের মানুষ চেয়েছে কৃষ্ণাঙ্গদেরকে ক্রীতদাস বানিয়ে রাখতে। আর উত্তরের ওরা চেয়েছে তাদেরকে মুক্তি দিতে। ইতিহাসের বইয়ে সেটাই পড়েছি।’
‘ইতিহাস? হ্যাঁ, ওসব বইয়ে তাই লেখা আছে,’ সায় দিল জোসেফ, ‘প্রচুর টাকা খেয়ে ইতিহাস গোপন করতে গিয়ে অর্ধসত্য লিখেছে নামকরা সব পণ্ডিত।’ কাঁটাচামচ তাক করে পতাকা দেখাল সে। ‘একটা কথা পরিষ্কার জেনে নাও- বর্ণবাদের কিছুই ছিল না কনফেডারেশনে। আর শ্বেতাঙ্গ আধিপত্যের জন্যে তৈরি হয়নি ওই পতাকা। তবে গণ্ডারের মত কিছু লোক যা খুশি ভাবত। আগেও এ ধরনের শুয়োরের বাচ্চা ছিল, এখনও আছে।’
‘আগেই বলেছি গালাগালি চলবে না,’ বিরক্ত হয়ে বলল এলিসা। ‘তুমি বাচ্চাদের মাথা খাচ্ছ।’
বাবা-মার লড়াই উপভোগ করছে বাচ্চারা।
‘সরি, ডার্লিং, গলা নিচু করল জোসেফ। কয়েক মুহূর্ত পর বলল, ‘এসব উদারপন্থী ইতিহাসবিদদের বড় সমস্যা ছিল, সব জেনেশুনেও সত্য গোপন করেছে তারা। জোর করে বলতে চেয়েছে, দুই পক্ষে যুদ্ধ হয়েছে শুধু দাস প্রথার কারণে। এ যুগে ওই একই দল এখন বলছে, লক্ষ লক্ষ মানুষ খুন করার মত রাসায়নিক অস্ত্র ইরাকের কাছে ছিল বলেই ওই দেশে হামলা করেছে আমেরিকা। কিন্তু ওই কথা প্রথম থেকেই চরম মিথ্যা ছিল। রানা, তুমি তো আর্মি অফিসার ছিলে। নিশ্চয়ই বুঝতে পারছ সম্পদ লুঠ করতেই ওই দেশে হামলা করে জর্জ বুশের চোদ্দ গুষ্টি।’
‘এটা জানি, কখনও কখনও নিজেদের স্বার্থের জন্যে গোপন করা হয় যুদ্ধের আসল কারণ,’ বলল রানা।
‘আপনি সত্যিই মিলিটারি অফিসার ছিলেন?’ জানতে চাইল রন। উত্তেজনায় চকচক করছে চোখ। ‘আপনি কি মানুষ খুন করেছেন?’
‘এসব কথা চলবে না,’ শাসনের সুরে বলল এলিসা।
মুখের স্টু শেষ করল জোসেফ। ‘আমিও সেটাই বলছি: গৃহযুদ্ধের আসল কারণ অন্যখানে ছিল। আর সেজন্যেই দক্ষিণের মানুষ ওটাকে সিভিল ওঅর বলতে রাজি নয়। আমরা সবাই বলি: চরম লজ্জাজনকভাবে আমাদের ওপর আগ্রাসন চালিয়েছে উত্তরের রাজ্যগুলো। দক্ষিণ সবসময় ছিল কৃষির ওপর নির্ভরশীল। আর ওদিকে প্রকৃতির সর্বনাশ হবে জেনেও লাখ লাখ কারখানা করেছিল উত্তরের রাজ্যগুলোর ক্ষমতাশালী লোকেরা। ওরা হয়ে উঠেছিল ভীষণ লোভী। আর মেলা টাকা হতেই তারা চাইল আমাদের মত সাধারণ মানুষকে পরাধীন করতে। টাকার জোরে কেড়ে নিতে চাইল দেশের ক্ষমতা। এই পৃথিবীর নানান দেশে আগেও এমন হয়েছে, ভবিষ্যতেও হবে।’
গৃহযুদ্ধ নিয়ে কথা বলতে পছন্দ করে জোসেফ গুডরিচ, বুঝে গেছে রানা। তবে না বলে পারল না, ‘একমিনিট, জোসেফ। এটা তো অস্বীকার করতে পারবে না, এদিকের রাজ্যের কৃষিকাজ সম্পূর্ণ নির্ভরশীল ছিল ক্রীতদাসদের ওপর। ওই চরম অন্যায়ের বিরুদ্ধে যুদ্ধ ঘোষণা করেন প্রেসিডেন্ট আব্রাহাম লিঙ্কন।’ কথাটা বলেই রানা বুঝল, রাগিয়ে দিয়েছে গর্বিত এক দেশপ্রেমী বিদ্রোহীকে।
মাথা পেছনে হেলিয়ে গলা ছেড়ে হো-হো করে হেসে উঠল জোসেফ গুডরিচ। কণ্ঠে টিটকারি নিয়ে বলল, ‘ও, তুমি বলছ আমেরিকার ইতিহাসের সবচেয়ে বড় বাটপারিটার কথা? তোমার ধারণা লিঙ্কন ছিল একজন উদারপন্থী? অত্যাচারিত কৃষ্ণাঙ্গদের ত্রাতা?’ নাক দিয়ে ঘোঁৎ শব্দ ছাড়ল সে। ‘প্লিয, হাসিয়ে মেরো না আমাকে, হাসতে গিয়ে খুন হয়ে যাব! তার প্রতিপক্ষ জেফারসন ডেভিসের চেয়ে একতিল ভাল ছিল না লিঙ্কন। এতই যদি কৃষ্ণাঙ্গদের জন্যে চোখের পানিতে বুক ভাসবে তার, তাহলে কেন্টাকি, মিসৌরি, ডেলাওয়্যার আর মেরিল্যাণ্ডের সৈনিকদেরকে কী কারণে ইউনিয়ান আর্মিতে নিল সে? ওরা তো ক্রীতদাসদের মুক্তি দেয়নি? …না, রানা, কখনওই উদারপন্থী ছিল না লিঙ্কন। ওই সুবিধাবাদী জঘন্য লোকটার বক্তব্য শুনবে? ওর মুখ থেকেই বেরিয়ে এসেছে কথাগুলো: ‘ক্রীতদাসদের মুক্ত না করে ইউনিয়ান টিকিয়ে রাখা গেলে তা-ই করতাম। আবার সমস্ত কৃষ্ণাঙ্গ ক্রীতদাসকে মুক্ত করে ইউনিয়ান রক্ষা করা গেলেও আমি তা-ই করতাম। কিছু ক্রীতদাসকে মুক্তি দিয়ে এবং অন্যদেরকে ক্রীতদাস হিসেবে রেখেও ইউনিয়ান বজায় থাকলে, তাতেই রাজি হতাম।’
‘লিঙ্কন নিজে এই কথা বলেছেন?’ হাঁ হয়ে গেল রন।
‘হ্যাঁ, বাপ, এই কথাই বলেছিল সে। আরও বলেছে: কৃষ্ণাঙ্গদেরকে সমান অধিকার দেয়া অনুচিত। সাদারা কালোদেরকে বিয়ে করার বিরুদ্ধে ছিল লিঙ্কন। কৃষ্ণাঙ্গদের ভোটের অধিকার দেয়ার ব্যাপারেও আপত্তি ছিল তার। তবে কালোরা ইউনিয়ান আর্মির হয়ে যুদ্ধ করলে, তখন অন্যকথা। সোজা কথায়: উত্তরের আর্মির হয়ে লড়লে মানুষ হিসেবে গণ্য করা হবে কালোদেরকে। ওই শঠ লোকটা এমন কী নিজের রাজ্যে কৃষ্ণাঙ্গদেরকে রাখতে চায়নি। তার ধারণা হয়েছিল, একই জমিতে বাস করতে পারবে না কালো আর সাদারা। তার লিখিত আঠারো শ’ বাষট্টি সালের ইম্যানসিপেশন প্রোক্লেইমেশন-এ চরমভাবে ছড়িয়ে দিয়েছিল বর্ণবিদ্বেষ। তার ইচ্ছে ছিল, আবারও জাহাজে তুলে কৃষ্ণাঙ্গদেরকে পাঠিয়ে দেবে আফ্রিকায়। কিন্তু পরে দেখল তা সম্ভব নয়। তখন চাইল লাখ লাখ কালো মানুষকে দক্ষিণ আমেরিকায় পাঠিয়ে দিতে। যাতে স্প্যানিশদের গুলি খেয়ে মরে তারা।’
আফসোস নিয়ে মাথা নাড়ল জোসেফ। এবার আসি তার খোদ ইম্যানসিপেশন প্রোক্লেইমেশনের বিষয়ে। স্পষ্টভাবে ওখানে লেখা: উত্তরের রাজ্যের ক্রীতদাসদেরকে মুক্তি দেয়া হবে না। আঠারো শত ষাট সালের জনসংখ্যার জরিপ অনুযায়ী উত্তরের রাজ্যে ছিল পাঁচ লাখ কৃষ্ণাঙ্গ। কিন্তু বলে দেয়া হলো, শুধু বিদ্রোহী রাজ্যগুলোর ক্রীতদাসদেরকে মুক্ত করা হবে। কেন রে, বাবা? দক্ষিণের রাজ্যে তো ছিল আলাদা সরকার, আলাদা প্রেসিডেন্ট। লিঙ্কনের তো কোনও অধিকারই ছিল না গায়ের জোরে আমাদের ওপর যুদ্ধ চাপিয়ে দেয়ার। আসলে ওই বেজন্মা, চতুর শুয়োরের বাচ্চা ভাল করেই জানত, নিজ স্বার্থে ফাঁকা বুলি আওড়াচ্ছে সে। বাস্তবে চেয়েছিল দক্ষিণের লাখ লাখ ক্রীতদাস যেন দলে দলে যোগ দেয় ইউনিয়ান আর্মিতে। গোটা ব্যাপারটা ছিল তার তরফ থেকে চরম বাটপারির সম্যক প্রমাণ।’
আগে কখনও কারও মুখে এসব শোনেনি রানা। এলিসার দিকে চাইতেই মৃদু মাথা দোলাল সে। ‘কথা একদম ঠিক।’
উৎসাহের সঙ্গে বলল জোসেফ, ‘আজকাল, দাসত্বের কথা শুনলে নাক কুঁচকে ফেলে ইংরেজরা। অথচ ওদের গোটা ব্রিটিশ সাম্রাজ্য গড়ে ওঠার ভিত্তি ছিল ক্রীতদাস ব্যবসা লাখ-লাখ কালো মানুষকে আফ্রিকা থেকে ধরে এনে দুনিয়ার নানান ব্রিটিশ বন্দরে চালান দিত ইংরেজরা। শুধু সতেরো শ’ বিরানব্বুই সালেই দু’শ’র বেশি জাহাজ ভর্তি করে হাজার হাজার ক্রীতদাসকে সরিয়ে নিয়ে বিক্রি করে ব্রিটিশরা। ইংরেজদের চেয়ে আরেক কাঠি সরেস ছিল ফ্রেঞ্চরা। আঠারো শতকে আফ্রিকা থেকে এনে প্রতি সের হিসেবে েেমপে লুইযিয়ানায় কৃষ্ণাঙ্গদেরকে বিক্রি করে তারা। ওদিকে নানান এলাকা থেকে এ রাজ্যে যারা বসতি করেছে, তারা কিন্তু একজন ক্রীতদাসকেও এখানে আমদানি করেনি। কী বুঝলে, রানা? শ্বেতাঙ্গরা এ রাজ্যের মালিক হওয়ার আগেই এখানে ছিল ক্রীতদাসরা। আমরা তো আর তাদেরকে না খাইয়ে মেরে ফেলতে পারতাম না, তা-ই না? শ্বেতাঙ্গদের কাছে ব্যাপারটা ছিল ঘুমন্ত বাঘের লেজ দিয়ে কান চুলকে নেয়ার মত। সময় পেলে দক্ষিণের শ্বেতাঙ্গরাও মুক্ত করত কৃষ্ণাঙ্গদেরকে। গৃহযুদ্ধের আগের দশকে কমে গিয়েছিল ক্রীতদাস বিক্রি। তবে এ কথা ভুলেও লেখা হবে না উত্তরের রাজ্যগুলোর ইতিহাসের বইয়ে।’
‘যথেষ্ট,’ স্বামীকে থামাতে চাইল এলিসা। ‘অতীত মানেই আগেকালের কথা। এখন বড় বড় লেকচার মেরে তা বদলে দেয়া যাবে না। আরেকটা কথা শুনে নাও, জোসেফ গুডরিচ, আবারও যদি শুনেছি এই নিষ্পাপ, মাসুম বাচ্চাদের সামনে গালাগালি দিচ্ছ, আমার সামনের এই সসপ্যান দিয়ে বাড়ি মেরে মাথাটা ফাটিয়ে দেব তোমার! এ-ও ভুলে গেছ, ফালতু সব বাজে কথা বকছ অতিথির সামনে!’
নিষ্পাপ বাচ্চারা এককান থেকে আরেক কানে ঠোঁটের প্রান্ত পাঠিয়ে খিকখিক করে হাসছে। স্টু মুখে দিয়ে বিষম খেল রব। নাকের ফুটো দিয়ে বেরোল স্টুর হলদে ঝোল।
এদিকে জোসেফের কথা শুনে গম্ভীর হয়ে গেছে রানা।
স্ত্রী সসপ্যান দিয়ে তার মাথা ফাটাবে শুনে বোকা-বোকা চেহারা করল জোসেফ। চুপ হয়ে গেল প্রাণের ভয়ে।গতকাল সকালে আমেরিকার লুইযিয়ানার রাজধানী নিউ অর্লিন্সের লুই আর্মস্ট্রং ইন্টারন্যাশনাল এয়ারপোর্টে নেমেছে মাসুদ রানা। বিকেলে ছিল ঘনিষ্ঠ বন্ধু হ্যারি জন্সটনের বিয়ের অনুষ্ঠান। রাত হয়ে গেল কমিউনিটি সেন্টার থেকে বেরোতে। তাই রানা ঠিক করল হোটেলে উঠবে। তবে কিছুতেই রাজি হলো না বন্ধু হ্যারি। বাধ্য হয়ে রাতটা ওর বাড়িতেই কাটিয়ে দিতে হলো।
আজ ভোরে হ্যারি-দম্পতিকে জ্যামাইকার পথে হানিমুনে রওয়ানা করিয়ে দিয়ে বসে আছে রানা এয়ারপোর্টেই। ওর প্লেন ছাড়বে সকাল দশটায়। এয়ারপোর্টেই সময়টা কাটিয়ে দেবে মনে করে রেন্টাল কোম্পানির গাড়িটা ফেরত দিয়ে ভাড়া মিটিয়ে দিল। কিন্তু স্থানীয় এক দৈনিক পত্রিকা কিনেই খবর দেখে চমকে গেল ও: আগামী পরশু লুইযিয়ানায় আসছেন দুনিয়া-সেরা বংশীবাদক পণ্ডিত হরিপ্রসাদ চৌরাশিয়া। রাতে পারফর্ম করবেন ক্লোভিস প্যারিশের সিভিক সেন্টারে।
মুহূর্তে স্থির করে ফেলল রানা: এ সুযোগ হাতছাড়া করা যাবে না। ছুটিতে আছে, হাতেও জরুরি কোনও কাজ নেই, দুটো দিন থেকে যাবে এখানেই— শুনবে প্রিয় বাঁশুরিয়ার লাইভ পারফরমেন্স। রেন্টাল কোম্পানি থেকে আবার গাড়িটা ভাড়া নিয়ে ফিরতি পথ ধরল ও শহরের দিকে। গাড়ির জানালাগুলো সব খুলে দিল ও। আর্দ্র, ভাপসা, গরম পরিবেশ মনে করিয়ে দিচ্ছে বাংলাদেশের জৈষ্ঠ্যের কথা। বেচারা যদি বুঝত কীসের ভেতর পড়তে চলেছে, দেরি না করে দৌড়ে গিয়ে বিমানে উঠত!
কিছুক্ষণ পর হাইওয়ের দু’দিকে দেখা দিল সারি সারি আখের খেত, একটু পর পর চোখে পড়ছে আখ মাড়াবার প্ল্যান্টেশন আর তেলের রিফাইনারি। পিচ ঢালা মসৃণ পথের দু’পাশে রানা দেখল বাইয়ু- প্রায়-স্থির জলের থকথকে সবুজ জলা। ওগুলোর তীরে একটা-দুটো জীর্ণ কুটির। নদী, খাল আর বাইয়ুর মাধ্যমেই প্রধানত আয়-রোজগার হয় এদিকের মানুষের। চ্যাপ্টা তলির নৌকা দেখা যাচ্ছে পানিতে ওগুলোকে এখানে ডোরি বলে। ওতে চড়ে মাছের জাল আর লবস্টারের ফাঁদ তুলতে-নামাতে পরিবারের প্রধানকে সাহায্য করছে ছোট-ছোট ছেলেমেয়েরা। অন্যান্য রাজ্যের তুলনায় এদিকটার সামাজিক ও অর্থনৈতিক বৈষম্য প্রকটভাবে চোখে পড়ে। দুনিয়ার সবচেয়ে ধনী দেশটির বিরাট এক অংশ জুড়ে বিরাজ করছে সীমাহীন বঞ্চনা ও দারিদ্র্য। পড়ে আছে মাইলের পর মাইল ফাঁকা জমি। এদিকের গ্রামাঞ্চল থেকে অন্তত এক শ’ মাইল উত্তরে প্রথম আধুনিক শহর শিভপোর্ট। পুবে মিসিসিপির ন্যাচেযের সঙ্গে ভিলেনিউভ শহরটাকে যুক্ত করেছে হাইওয়ে ৮৪। ওটা ধরে গেলে পৌঁছুনো যায় পশ্চিমে টেক্সাসের লুফকিনে। জমির অভাব নেই, চারপাশে পড়ে আছে লাখ লাখ একর অনাবাদি জমি, জঙ্গল, খাল, বিল ও পাহাড়।
গাইড বুক ঘেঁটে রানা জেনেছে, বিশাল এই লুইযিয়ানা রাজ্যে রয়েছে সাতষট্টিটা প্যারিশ বা জেলা। সেই তুলনায় জনসংখ্যা নিতান্তই কম। ক্লোভিস প্যারিশের আয়তন ছয় শ’ বর্গমাইল, অথচ মানুষ মাত্র নয় হাজার। পণ্ডিত চৌরাশিয়ার বাঁশি শুনতে যে ভিলেনিউভে চলেছে রানা, ওটা প্যারিশের প্রধান শহর। আজ থেকে বহু বছর আগে আঠারো শ’ চৌষট্টি সালে গৃহযুদ্ধের সময় রেড রিভার ক্যাম্পেইনে এসে ওটাকে জ্বালিয়ে ছাই করে দিয়েছিল ইউনিয়ান আর্মি।
তারও অনেক আগে থেকেই এ এলাকায় ছিল চরম বিশৃঙ্খলা। ফ্রেঞ্চরা জায়গাটার নাম দিয়েছিল লুইযিয়ান, বা নতুন ফ্রান্স। মিসিসিপি থেকে সেই রকি মাউন্টেন এবং কানাডার বড় একটা অংশ নিয়ে ছিল তাদের রাজত্ব। বর্তমান ইউএস-এর পনেরোটা স্টেটের সমান এলাকা নিয়ে চরম লুঠপাট করেছে ফ্রেঞ্চ কলোনিস্টরা… কয়েক শতাব্দী ধরে জাহাজে করে আফ্রিকা থেকে ধরে এনেছে হাজার হাজার কালো মানুষকে। তাদের দিয়ে পেটে-ভাতে অমানুষিক পরিশ্রম করিয়ে নিয়েছে দক্ষিণের সমস্ত প্ল্যান্টেশনে। ঠিক ইংরেজরা যা করেছিল ভারতবর্ষে এসে। চরম নিষ্ঠুরতায় ফ্রেঞ্চ, ইংরেজ, স্প্যানিশ, আইরিশ— কেউ কারও চেয়ে কম যায়নি। তারপর সতেরো শ’ তেষট্টি সালে যুদ্ধ বাধল ফ্রেঞ্চদের সঙ্গে রেড ইণ্ডিয়ানদের। মার খেয়ে ফ্রেঞ্চ রাজা লুই পনেরো সটকে পড়লেন নিজেদের দখল করা এলাকা স্প্যানিশ আর ব্রিটিশদের হাতে তুলে দিয়ে। শুরু হলো নতুন কলোনি গড়ে তোলা। আবার আঠারো শ’ সালে স্প্যানিশদের তাড়িয়ে দিয়ে নতুন ফ্রেঞ্চ নর্থ আমেরিকান রাজ্য গড়তে গেলেন নেপোলিয়ন বোনাপার্ট। তবে যুদ্ধে অসফল হবেন টের পেয়ে আঠারো শ’ তিন সালে বিশাল এ এলাকা বিক্রি করলেন নব গঠিত ইউনাইটেড স্টেটস্-এর কাছে। তার মাত্র কয়েক বছর পর ব্রিটিশ সেনাদেরকে ঘাড় ধরে এ জায়গা থেকে বিদায় করল শ্বেতাঙ্গ আমেরিকানরা। সেসময়ে ক্ষতিপূরণ হিসেবে চোখ ধাঁধানো মূল্য পনেরো মিলিয়ন ডলার দিয়ে তারা কিনল ফ্রেঞ্চদের কাছ থেকে লুইযিয়ানা রাজ্যের স্বত্ব। ফলে একলাফে আমেরিকার জমি হলো এক মিলিয়ন বর্গমাইল। এবং সেজন্যে দুনিয়ার তৃতীয় বৃহত্তম দেশ হয়ে উঠল স্টেট্স্ অভ আমেরিকা। এর ষাট বছর পর নিজেদের ভেতর গৃহযুদ্ধ বাধিয়ে নিল শ্বেতাঙ্গরা। ভাইয়ের বিরুদ্ধে ভাই, প্রতিবেশীর বিরুদ্ধে প্রতিবেশী— ওই ভয়ানক যুদ্ধে মরল সাড়ে সাত লাখ মানুষ। ধুলোয় মিশে গেল একের পর এক শহর-গ্রাম। এরপর যুদ্ধ থেমে যাওয়ায় জন্মাল নতুন আরেক সভ্যতা।
শত শত বছর ধরে জগাখিচুড়ি এক মিশ্র সংস্কৃতি গড়ে উঠেছে নতুন এই লুইযিয়ানা রাজ্যে। মানচিত্র খুললে দেখা যাবে এখনও এখানে-ওখানে রয়ে গেছে এলাকার ফ্রেঞ্চ নাম। সেগুলোরই একটা ভিলেনিউভ শহর। ওই প্যারিশের নাম দেয়া হয়েছে ফ্র্যাঙ্কিশ এক রাজার নামে। আজও অদ্ভুত ধাঁচের ফ্রেঞ্চ ভাষায় কথা বলে ক্যাজুনদের অনেকে। তবে ইদানীং হারিয়ে যাচ্ছে তাদের সেই সংস্কৃতি। এসব ভাবতে ভাবতে ড্রাইভ করছে রানা। একসময়ে দেখল সরু হয়েছে রাজপথ। দু’পাশে ছুটে পিছিয়ে যাচ্ছে খেত, কাঁচা রাস্তা, জলাভূমি, ছোট ছোট ফার্মস্টেড আর মাঝে মাঝে পড়ছে একটা-দুটো পরিত্যক্ত পেট্রল স্টেশন। নানাদিকে গেছে বাইয়ু। তারই একটার তীরে রানা দেখল লেখা রয়েছে:
ডিকি’য ক্রফিশ কেবিন।
জলদি আসুন!
গেল ফুরিয়ে সব!
সেই সকালে হালকা নাস্তা করলেও কেন যেন ডিকির ক্রফিশ খাওয়ার আগ্রহ বোধ করল না রানা। আরও এগিয়ে যাওয়ার পর রাস্তার ধারে আবার সাইনবোর্ড:
জনির তাজা কুনের মাংস!
মাত্র আধ মাইল দূরে!
চলে আসুন, চলে আসুন!
ওটাও এড়িয়ে গেল রানা। কয়েক মাইল পেরোবার পর সামনে পড়ল বড় সাইনবোর্ড:
স্বাগতম!
আপনি পা রেখেছেন ক্লোভিস প্যারিশে!
ভিলেনিউভ শহর আর বেশি দূরে নেই, রানা বুঝল, পৌঁছে গেছে সঠিক জায়গায়। পশ্চিম আকাশে জমেছে ঘন কালো মেঘ। ওদিক থেকে ধেয়ে আসছে তপ্ত, ভেজা হাওয়া।
এয়ারপোর্ট থেকেই ইন্টারনেট ঘেঁটে ভিলেনিউভ শহরের একমাত্র মোটেল বাইয়ু ইন-এ কামরা বুক করেছে রানা। মোটেলটা সিভিক সেন্টার থেকে মাত্র কয়েক কদম দূরে। আগামী পরশু ওই সিভিক সেন্টারেই বাঁশি বাজাবেন ভারতের পদ্মবিভূষণ পণ্ডিত হরিপ্রসাদ চৌরাশিয়া।
মোটেলে নিজের রুমে ব্যাগ রেখে শহর ঘুরতে বেরোল রানা। দক্ষিণের এদিকটাই অপেক্ষাকৃত ধনীদের এলাকা। এখানে রয়েছে স্প্যানিশ মস-এ ছাওয়া প্রাচীন আমলের ওক গাছের সারি। সাদা রঙের কলোনিয়াল বাড়িগুলোর চারপাশে চওড়া বারান্দা। উত্তরদিকে একমাইল দূরে টাউন স্কয়্যার। ওখানেই রয়েছে জর্জিয়ান কলাম দেয়া চমৎকার, ছোট প্যারিশ কোর্টহাউস। ওটার একদিকে ক্লক টাওয়ার। রাস্তার ওদিকে সারি সারি দোকানের ভেতর রয়েছে হার্ডওয়্যার স্টোর, গ্রোসারি শপ ও একাধিক গান শপ। অস্ত্রের দোকানগুলোর সামনের জানালায় ঝুলছে কনফেডারেট ফ্ল্যাগ। এ ছাড়া, রয়েছে ফার্মেসি, গ্যাস স্টেশন ও বড়সড় একটা বার। এটার গেটে লেখা: ক্যাজুন স্টেকহাউস; অর্থাৎ, এটা রেস্তোরাঁও।
ডিকির ক্রফিশ বা জনির তাজা কুনের মাংসের চেয়ে ভাল!
স্টেকহাউসের সাইন দেখে রানার মনটা খুশি হয়ে উঠল।
সামনে অপ্রশস্ত রাস্তার দু’দিকে এম্ গাছের ছায়ায় সারি সারি বসতবাড়ি। কোনও-কোনটা পাতলা ক্ল্যাপবোর্ড দিয়ে তৈরি। নিয়মিত যত্ন নেয়া হয় বেশকিছু মাঝারি বাড়ির। অন্যগুলো রয়েছে ধসে পড়ার অপেক্ষায়। বাড়িগুলোর উঠানে রানা দেখল পুরনো, জংধরা সব গাড়ি, মরচে ধরা প্রোপেন ট্যাঙ্ক, ভাঙাচোরা মুরগি পোষার নেটের খাঁচা। এখানে ওখানে ছায়ায় শুয়ে আধ হাত জিভ বের করে হাঁফিয়ে চলেছে কিছু কুকুর। আকস্মিক বন্যার ভয়ে ইঁটের পিলারের ওপর উঁচু করে তৈরি করা হয়েছে প্রতিটা বাড়ি। বারান্দায় উঠতে হলে ভাঙতে হবে কয়েক ধাপ সিঁড়ি। দরজা ও জানালায় রয়েছে মশা ও পোকা ঠেকাবার মেশ স্ক্রিন।
ঘণ্টাখানেক ঘুরে আবারও বাইয়ু ইনে ফিরল রানা। মোটেলের মালিক মধ্যবয়সী এক দম্পতি, নাম টম আর রিটা মর্টন। রানা ভেতরে পা রাখতেই মহিলা বলল, ‘আপনি নিশ্চয়ই খুব ক্লান্ত? বহু দূর থেকে এসেছেন। এবার মুখে কিছু দিয়ে বিশ্রাম নিন!’
জবাবে মৃদু হেসে সোজা নিজের রুমে ফিরল রানা। ব্যাগ ঘেঁটে বের করে নিল ডেনিম শার্ট ও কালো জিন্সের প্যান্ট। আরও অনেক টুকটাক জিনিসপত্র রয়েছে ওর ব্যাগে বাথরুমে ঢুকে পনেরো মিনিট মনের সুখে ভিজল রানা। তারপর নতুন পোশাক পরে রুমের ওদিকের ছোট্ট ব্যালকনিতে গিয়ে দাঁড়াল। নিচে প্রায় নির্জন রাস্তা। কিছুক্ষণ চারপাশ দেখে নিয়ে রুমের সোফার পাশে এসে থামল ও। কয়েক জায়গায় মেসেজ পাঠাবে রলে ব্যাগ থেকে নিল ওর দামি স্মার্টফোন। লেটেস্ট জিনিস, মাত্র এক সপ্তাহ আগে কিনেছে। কিন্তু গত কয়েক ঘণ্টার ভেতর কোনও এক অজ্ঞাত কারণে হঠাৎ করে অক্কা পেয়েছে ওটা— একেই বলে আধুনিক টেকনোলজি!
নিচে নেমে মোটেলের মালকিন রিটা মর্টনের কাছে রানা জিজ্ঞেস করল, ভরসা করার মত কোনও মোবাইল ফোন কোন্ দোকান থেকে কিনতে পারবে।
সামনেই একটা দোকান আছে, জানাল মহিলা। ওখানে নাকি নানান ইলেকট্রনিক যন্ত্রপাতি পাওয়া যায়। মোবাইল ফোনও থাকতে পারে।
মোটেল থেকে বেরিয়ে একটু এগোতেই দোকানটা পেল রানা। তবে ভেতরে ঢুকে দেখল, এ দোকানে বিক্রি হয় অতি সস্তা প্রি-পেইড সিম ও মোবাইল ফোন। একটু ব্যবহার করলেই আগুনের মত গরম হয়ে ওঠে বলে ওরা নাম দিয়েছে ‘আভেন’। এমন কী গায়ে প্রস্তুতকারী কোম্পানির নামটাও লেখা নেই। চাইলেও ওর কল ট্রেস করতে পারবে না কেউ। বিশ ডলারে মোবাইল ফোন কিনে রানা দেখল, এই উনুনেও ওয়েব অ্যাকসেস রয়েছে। বাহ্! আরও বিশটা ডলার দোকান মালিককে দিতেই ব্যবহারোপযোগী হলো ফোনটা। ঘরে ফিরে বাংলাদেশ কাউন্টার ইন্টেলিজেন্সের হেডঅফিস ও বিদেশে কয়েকটা শহরের রানা এজেন্সিতে কল করে রানা জানিয়ে দিল, খুব জরুরি প্রয়োজন হলে ওকে পাওয়া যাবে লুইযিয়ানার ক্লোভিস প্যারিশে।
এদিকে গড়িয়ে চলেছে বিকেল। ছুঁচোর দৌড়ঝাঁপ আর ডাকাডাকি শুরু হয়েছে রানার পেটের ভেতর। সময় লাগল না ভিলেনিউভ টাউন হলের কাছে ক্যাজুন স্টেকহাউসে পৌঁছুতে। ভেতরে খদ্দের নেই বললেই চলে। এক তরুণী এসে মেনু দিল। খাবার বলতে ফিল গাম্বো, এস্‌ উইদ শ্রিম্প অ্যাণ্ড গ্রিস্‌, ক্রিয়োল জাম্বালায়া অ্যাণ্ড ক্রফিস বয়েল ধরনের খাবার। নিজেকে নিরাপদ রাখতে টি-বোন উইদ ফ্রাইড পটেটো অ্যাণ্ড ডিক্সি বিয়ারের অর্ডার দিল রানা।
‘তুমি শুধু একটু ধৈর্য ধরে বসে থাকো, হ্যাণ্ডসাম, দেখবে দশ মিনিটেই তোমার জীবনে এসে হাজির হয়েছে পৃথিবীর সবচেয়ে সুস্বাদু স্টেক,’ অর্ডার নিয়ে দারুণ মিষ্টি একটুকরো হাসি উপহার দিয়ে কিচেনের দিকে উধাও হলো তরুণী।
না, পাক্কা দেড়ঘণ্টা অপেক্ষা করতে হলো না, সত্যিই দশ মিনিটে এল টি-বোন। এমন মজাদার এত বিরাট স্টেক আগে কখনও চেখে দেখেনি রানা। পেট ভরে মাংস আর আলুভাজা খেতে খেতে দুটো হিম-শীতল বিয়ার সাঁটিয়ে দিল। আপাতত কোনও কাজ নেই বলে মনের কোণে উঁকি দিল স্কচ উইস্কির স্বাদের কথা। কিন্তু না। হার্ড লিকার কিছুদিনের জন্যে বাদ দিয়েছে ও। তাছাড়া তরুণী ওয়েটারের কাছ থেকে আগেই জেনেছে, তাদের কাছে স্কটল্যাণ্ডের কোনও লিকার নেই।
আবার ফিরল ও মোটেলে নিজের রুমে। একটু গড়িয়ে নিল আরামদায়ক বিছানায়। তারপর কখন যে ঘুমিয়ে পড়েছে, নিজেও বলতে পারবে না।
ঘুম ভাঙল রাত এগারোটার দিকে। মুখ-হাত ধুয়ে ফিরল সেই স্টেকহাউসে। এবার হাফ স্টেক ও পটেটো ফ্রাই নিল। খাবার আর দুটো ডিক্সি বিয়ার শেষ করে বেরিয়ে এল বার অ্যাণ্ড রেস্টুরেন্ট থেকে।
থমথম করছে শহর। মাঝে মাঝে ফুটপাথ ধরে আসছে- যাচ্ছে একজন-দু’জন মানুষ। নতুন করে শহরটা ঘুরে দেখছে রানা। এ গলি ও গলি ঘুরে মাঝারি এক রাস্তায় পড়ে আবারও ফিরে চলল মোটেলের দিকে।
তবে মিনিট দশেক পর থমকে দাঁড়াল এক দোকানের সামনে। আবারও ফিরেছে ক্লোভিস প্যারিশের সদর রাস্তায়। সামনের মদের দোকানে বেশ জোরে বাজছে কেনি রজার্সের গান। কান্ট্রি মিউযিকের রাজা মানুষটা। বেহালা, গিটার, ড্রাম আর স্যাক্সোফোনের আওয়াজ ছড়িয়ে পড়ছে দূর-দূরান্তরে। দোকানের বাইরে বড় এক নিয়ন সাইনবোর্ডে লেখা:
টিমোথি য লিকার কর্নার
এখানে সব ধরনের মদ্য বিক্রয় হয়
সকাল এগারোটা থেকে রাত দুইটা পর্যন্ত খোলা
মুহূর্তে সিদ্ধান্ত নিল রানা। বন্ধুর বিয়েতে কী দেবে বুঝতে পারছিল না, হঠাৎ বিদ্যুচ্চমকের মত মাথায় খেলে গেল: খুব দামি এক বোতল শ্যাম্পেন উপহার পেলে দারুণ খুশি হবে হ্যারি জন্সটন। জ্যামাইকায় ওদের মোটেলে পাঠাতে পারলে আরও ভাল হয়। পরমুহূর্তে মনে পড়ল হ্যারির বউয়ের আবার শ্যাম্পেনের চেয়ে উইস্কিই বেশি পছন্দ। ঠিক আছে, দেখাই যাক না, কী পাওয়া যায় এখানে!
দোকানে পা রেখে রানা দেখল, এখানেও ও একমাত্র খদ্দের। তাতে অবাক হলো না। এ ধরনের দোকানে যা হয়, বন্ধ হওয়ার আগমুহূর্তে বোতল কিনতে ছুটে আসে খদ্দের।
দোকানটা মাঝারি আকারের। মেঝে থেকে ছাত পর্যন্ত ছয় সারিতে ঠাসা রয়েছে র‍্যাকভর্তি বোতল। এই ঘরে যে পরিমাণ মদ আছে, সব ঢাললে তাতে ভাসিয়ে দেয়া যাবে ছোটখাটো একটা আস্ত জাহাজ। হাসি হাসি মুখ করে যার যার তাকে দাঁড়িয়ে আছে থরে থরে বিয়ার, জিন, ভোদকা, কালো আর সাদা রামের পাশাপাশি নানান ধরনের বারবন উইস্কি। এ ছাড়া, রয়েছে নানান জাতের স্থানীয় ওয়াইন। কয়েকটা র‍্যাকে চোখ রেখে রানা বুঝল, ও যা খুঁজছে, এখানে সেটা পাওয়ার সম্ভাবনা খুবই ক্ষীণ।
গায়ে পুরনো চেক শার্ট, জিন্সের প্যান্ট আর মাথায় ক্যাপ পরে কাউন্টারের ওদিকে বসে আছেন খুনখুনে এক বৃদ্ধ। মুখ আর হাতে হাজার হাজার ভাঁজ। একটা মাছ সংক্রান্ত পত্রিকায় সমস্ত মন, আর কোনও দিকে খেয়াল নেই।
‘এত আওয়াজের ভেতর আপনার মাছটা পালাবে না তো আবার?’ জোরালো বাজনার ওপর গলা চড়িয়ে জানতে চাইল রানা।
হঠাৎই খদ্দেরকে দেখে পত্রিকা কাউন্টারে রাখলেন বৃদ্ধ। ছলছলে চোখে রানাকে দেখলেন। ‘কী বললে, বাছা?’
রানা দেখল, দাদুর বয়স নব্বুইয়ের বেশি, মুখে একটা দাঁতও নেই। তাঁর দোকানে ভাল স্কচ উইস্কি আছে কি না জানতে চাইল ও। ফলে হাঁ করে ওর দিকে চেয়ে রইলেন বৃদ্ধ মানুষটা। দ্বিতীয়বার জানতে চেয়ে রানা টের পেল, বুড়ো দাদুর যে শুধু একটা দাঁতও নেই তা-ই নয়, তিনি কানেও ভাল শুনতে পান না। সেজন্যেই এই জোরালো বাজনা তাঁকে ডিস্টার্ব করতে পারছে না।
অবশ্য তৃতীয়বারে দোকানের দূরের একটা দিক দেখালেন তিনি। ‘তৃতীয় সারিতে। এক্কেবারে পেছনে। ওখানে বোধহয় পছন্দের জিনিস পাবে।’ আগে লুইযিয়ানার উপকূলবর্তী জলাভূমি এলাকায় এমন ক্যাজুন উচ্চারণে কথা বলতেন বয়স্করা। আজকাল আমেরিকার নতুন প্রজন্ম এভাবে কথা বলে না।
তাঁকে ধন্যবাদ দিল রানা।
তাতে ভুরু কুঁচকে ওকে দেখলেন বুড়ো। তাঁর দোকানে যেন পা রেখেছে কালো চুল, বাদামি ত্বকের ভিনগ্রহ থেকে আসা এক যুবক। ‘একটা কথা, তুমি কোন্ দেশ থেকে এসেছ, পাডনাহ্! আগে তো কখনও তোমাকে এদিকে দেখিনি!’
বহুদিন পর পার্টনার বলে ওকে সম্বোধন করল কেউ, ভাবল রানা। গলা চড়িয়ে বলল, ‘বহু দূরের দেশ থেকে।’
কানের কাছে হাত রেখে নাক কুঁচকে ফেললেন বৃদ্ধ। ‘কোথায় যেন বললে?’
আলাপ করতে চান তিনি, বুঝে গেল রানা। তবে সমস্যা হচ্ছে, আমেরিকার এতটা দক্ষিণে বোধহয় হিয়ারিং এইড পৌঁছায় না। এখন গল্প জুড়তে হলে গলা ফাটিয়ে কথা বলতে হবে রানাকে। কণ্ঠনালী অক্ষত রাখার জন্যে মিষ্টি হাসি উপহার দিয়ে তৃতীয় সারির র‍্যাকগুলোর দিকে চলল ও। পেছন থেকে চেয়ে রইলেন বুড়ো। তারপর কাঁধ ঝাঁকিয়ে আবারও নাকের কাছে তুললেন মৎস্যশিকারের পত্রিকা।
শেষ র‍্যাকের নিচের তাকে রয়েছে নানান ধরনের চ উইস্কি। সব ধুলো মেখে ভূত। এদিকের মানুষ বোধহয় স্কচ উইস্কিতে অভ্যস্ত নয়। চোখ বোলাতেই রানা দেখল নকাণ্ডো, জনি ওয়াকার, কাটি সার্ক, গ্লেনমোরেঞ্জি ছাড়াও আরও বেশ কিছু ভাল মাল। এগুলোর পিছনে লুকিয়ে উঁকি দিচ্ছে এক বোতল ল্যাফ্রোইগ কোয়ার্টার কাস্ক সিঙ্গেল মল্ট। বিশ বছরের পুরনো। ঘন কালচে, ধোঁয়ার গন্ধ মেশানো জিনিসটা বরাবরই রানার প্রিয়।
র‍্যাকের কোণে বোতলটা রানার জন্যে এত বছর ধরে অপেক্ষা করেছে যে, ধুলো ও মাকড়সার ঝুলে ভাল মত দেখা যাচ্ছে না লেবেল। বোতলটা তুলে ঝুল ও ধুলো মুছল রানা। বুঝে গেছে, এ জিনিস এক রাতের ঘুম হারাম করে দেবে জন্সটন দম্পতির। নিজের জন্যে এক বোতল কাটি সার্ক নেবে কি না ভেবেও কড়া এক ধমক দিয়ে থামিয়ে দিল ইচ্ছেটাকে। আরেকবার বোতলটা ঘুরিয়ে ফিরিয়ে দেখে নিয়ে কাউন্টারের দিকে চলল রানা। শুনতে পেল বাজনার ওপর দিয়ে কথা বলছে কারা যেন। র‍্যাকের বাঁক ঘুরে এক পা এগিয়েই দাঁড়িয়ে পড়ল রানা।
কাউন্টারের সামনে মোষের মত দুর্বোধ্য, নিচু, তেরছা দৃষ্টি নিয়ে দাঁড়িয়ে আছে মিশমিশে কালো এক বিশালদেহী নিগ্রো। পিঠে হলুদ রঙে লুইযিয়ানা মোটর সাইকেল লেখা কালো এক জ্যাকেট। করোটি আঁকা রয়েছে মাথার হেলমেটের পেছনে। রানা বুঝে নিল, খুব ধীরে নড়াচড়া করে পাহাড়টা। মুখে সারাক্ষণ লেগে আছে আত্মবিশ্বাসী হাসি।
তবে তার সঙ্গীটা চটপটে, হালকা শরীরের এক ধূর্ত শেয়াল। পরনে ডেনিম শার্ট আর ফ্যাকাসে নীল হাঁটু-ছেঁড়া জিন্সের প্যান্ট। রাগী চোখে বৃদ্ধকে দেখছে সে। চোখ দেখেই রানা বুঝল, এ-লোক কোকেনের অন্ধভক্ত।
লোকদু’জনকে খদ্দের বলে মনে হলো না রানার। একজনের হাতে নলকাটা দোনলা বন্দুক। অন্যজনের নাভির কাছে বেল্টে গোঁজা একটা ম্যাগনাম রিভলভার।
দুধের শিশুও বুঝতে পারবে, এদের উদ্দেশ্য কী।
দেরি না করে দুই পা পিছিয়ে ডিক্সি বিয়ারের র‍্যাকের আড়ালে সরে গেল রানা। চোখ রাখল আড়াল থেকে।
গ্রিযলি ভালুকের মত বামহাতের বিশাল পাঞ্জা দিয়ে বুড়ো মানুষটার সরু গলা পেঁচিয়ে ধরেছে মোটা মোষ। আরেক হাতে বেচারার বুকে ঠেসে ধরেছে বন্দুকের নল।
ভীষণ ভয় পেয়ে ফ্যাকাসে হয়ে গেছেন বৃদ্ধ। যে-কোনও সময়ে হার্ট অ্যাটাকে মারা পড়বেন।
হালকা গড়নের লোকটার প্যান্টে ওভাবে কক করা .৩৫৭ স্মিথ অ্যাণ্ড ওয়েসন ম্যাগনাম রিভলভারটা গুঁজে রাখা ঠিক হয়নি, ভাবল রানা একবার।
কাউন্টার টপকে ক্যাশ রেজিস্টারের সামনে থামল চিকন লোকটা। খচমচ শব্দে টাকাগুলো ঘাঁটছে সে। পরক্ষণে রাগত কণ্ঠে চেঁচিয়ে উঠল, ‘অই, ব্যাটা! আর টাকা কই? বুড়া শালা! কোথায় রেখেছিস সব?’
বিস্ফারিত চোখে তাকে দেখছেন বৃদ্ধ। কথা বলার সাহস নেই। যে-কোনও সময়ে তাঁর বুক-পেট ঝাঁঝরা করবে বন্দুকওয়ালা মোষ।
হালকা গড়নের সাইকো, না ভারী মোষ, দুই শয়তানের মধ্যে কে বেশি বিপজ্জনক, বুঝতে চাইছে রানা। ধীরে ধীরে শ্বাস নিল। এবার বোধহয় সময় হয়েছে কিছু করার।
রাত এখন এগারোটা পঞ্চান্ন মিনিট।
র‍্যাকের আড়াল থেকে বেরিয়ে অসতর্ক দুই ডাকাতের দিকে গুটি গুটি পায়ে এগোল রানা।গুডরিচদের বাড়ি থেকে আধমাইল দূরে বাস করেন সবচেয়ে কাছের প্রতিবেশীরা। ওই অবসরপ্রাপ্ত, নিঃসন্তান দম্পতির নাম ডেসমণ্ড ও রোণ্ডা ম্যালয়। রন, রব আর টিনাকে অন্তর থেকে ভালবাসেন তাঁরা। জোসেফ আর এলিসা জরুরি কাজে শহরে গেলে খুশি মনেই বাচ্চাদের দেখভালের দায়িত্ব নেন। আজও তেমনই একটা দিন। কারণ জোসেফের চেরোকি জিপে চেপে রানাকে নিয়ে গুরুত্বপূর্ণ কাজে চলেছে গুডরিচ দম্পতি। পাহাড়ি-জঙ্গুলে পথে বিগড়ে যেতে পারে বলে এলিসার শহুরে মাযদা গাড়িটা নেয়া হয়নি। তবে জোসেফের প্রাচীন জিপের যে করুণ হাল, আদৌ ওরা গন্তব্য পর্যন্ত পৌঁছুতে পারবে কি না, তা অনিশ্চিত।
এবড়োখেবড়ো জমিতে ঝাঁকি খেতে খেতে পুবে চলেছে জিপগাড়ি। ওদিকেই বিখ্যাত রেড রিভার। পেছনের সিটে রানা। ধুলোভরা পথে যেতে যেতে ভক্তির সঙ্গে বড়মা এবি পামবোর বিষয়ে কথা বলছে এলিসা। ছোটবেলায় ওর আত্মীয়স্বজনরা গভীর রাতে গহীন অরণ্যে ওকে নিয়ে গিয়েছিল ভুডুর অদ্ভুত এক অনুষ্ঠানে। আজও স্পষ্ট মনে আছে, কারণ ওর বয়স ছিল তখন এগারো। ওই জাদুটোনার আচারানুষ্ঠানে অংশ নিয়েছিল শতখানেক নারী-পুরুষ। তাদের আত্মা পরিষ্কারের দায়িত্বে ছিলেন জ্ঞানী এক বয়স্কা মহিলা। তাঁকে সবাই বলত বড়মা।
অনুষ্ঠানের একপর্যায়ে এলিসার কাঁধে হাত রেখে তিনি বলেন, ‘সবাই শোনো, কারও দিকে একবার তাকালেই, এই মেয়েটা জেনে যাবে সেই মানুষটা কেমন।’
‘জোসেফ তো বলছিল আমরা এক ডাইনীর সঙ্গে দেখা করতে চলেছি,’ বলল রানা।
‘ঠাট্টা করেছে,’ কড়া চোখে স্বামীকে দেখল এলিসা। ‘তা-ই না, জো?’
‘তা-ই তো মনে হয়,’ সামনে চোখ রেখে বিড়বিড় করল জোসেফ। ‘উকিল ছিলাম, আমি তো সত্য-মিথ্যা কত কথাই বলি!’
‘বড়মা এবি পামবো ডাইনী নন,’ রানাকে বলল এলিসা। ‘ভুডুর নিয়ম অনুযায়ী তাঁর পদবী মামবো। মানে যাজিকা। অন্যসব ধর্মের পুরোহিত বা যাজকদের মতই।’
‘তার মানে, উনি ছাগল বলি দিয়ে তার রক্ত উৎসর্গ করেন কালো জগতের ভয়ঙ্কর সব পিশাচদের কাছে?’ জানতে চাইল রানা।
মুচকি হাসল এলিসা। ‘কী যে বলো, রানা! সিনেমা আর গাঁজাখুরি বই যা খুশি দেখিয়ে বা লিখে সাধারণ মানুষের মাথা খেয়ে নিয়েছে। শয়তান লোক সব। তবে আফ্রিকা থেকেই এসেছে ভুডু। ছড়িয়ে গেছে গোটা ক্যারিবিয়ান এলাকার কৃষ্ণাঙ্গ জনবসতিতে। কুসংস্কারাচ্ছন্ন শ্বেতাঙ্গরা ওটাকে খুব ভয় পেত। ভাবত, ওটার জোরে একদিন তাদেরকে গদি থেকে নামিয়ে নিজেরা ক্ষমতা কেড়ে নেবে কালোরা। আর সেজন্যেই ভুডুর দেবতা আর আত্মা নিয়ে যাঁরা কাজ করেন, তাঁদের নাম দিয়েছে ওরা উইচ ডক্টর, জাদুকর বা ডাইনী। অথচ, খ্রিস্ট ধর্মের সঙ্গে অনেক মিল ভুডুর। খ্রিস্ট ধর্মের কুমারী মেরি মা যেমন আছেন, তেমনই ভুডুতে রয়েছেন আইডা ওয়েডো। তারপর আছে দোরপ্রহরী লেগবা, যে কিনা একেবারেই সেন্ট পিটারের ডুপ্লিকেট। এ ছাড়া, ভুডুতে রয়েছে ওশুন। উনি ভালবাসার দেবী আর সৃষ্টির কর্ত্রী। পৃথিবীর সব অরণ্যের দায়িত্বে আছেন লোকো। আসলে ভুডু কোনও কালো জাদু বা শয়তানের পূজা নয়। যারা ভুডু করে, তারা কিন্তু বসে বসে ছোট সব পুতুলের পেছনে পিন ফুটিয়ে মানুষের ক্ষতি করে বেড়ায় না। খ্রিস্টানদের মতই তারাও বিশ্বাস করে, আমরা মারা গেলে প্রবেশ করি অন্য এক জগতে। আর তখন আমাদের সঙ্গে আবারও দেখা হয় প্রিয় সব মৃত আত্মীয়স্বজন ও বন্ধু-বান্ধবীর। অনেকটা হিন্দু বা বৌদ্ধ ধর্মের মতই ভুডুতেও বিশ্বাস করা হয়, আবারও জন্ম নেবে মানুষ। তুমি যদি এ জীবনে ভাল কাজ করো, ক্ষতি হবে না তোমার। সেক্ষেত্রে আবারও নতুন করে ফিরে পাবে জীবন। কিন্তু এই জীবনে মন্দ কাজ করলে পরের জন্মে হবে ডিয়াব। যে কিনা আসলে ভয়ঙ্কর পিশাচ। শুধু আনন্দের জন্যে নিরীহ মানুষকে কষ্ট দেয় সে।’
‘আমাদের চারপাশে আজকাল বহু ডিয়াব ঘুরে বেড়ায়, ‘ মন্তব্য করল জোসেফ গুডরিচ।
এলিসার কথা অনুযায়ী, পাপে ভরা এই অন্ধ, আধুনিক সভ্যতা থেকে বহু দূরের জঙ্গলে নির্জন আস্তানা গড়ে নিয়েছেন বড়মা এবি পামবো। বুনো লতাপাতা ছাড়া কিছুই খান না। বনদেবতা লোকোর নির্দেশ অনুযায়ী নানান ওষুধ তৈরি করে অসুস্থ ভুডু চর্চাকারীদেরকে সুস্থ করে তোলেন তিনি। প্রধান যাজিকা হিসেবে তাঁকে সর্বক্ষণ পাহারা দেয় সশস্ত্র একদল ভক্ত অনুসারী। ওই দুর্গম জঙ্গলে তাদেরকে এড়িয়ে বড়মা এবি পামবোর ধারেকাছে যাওয়ার উপায় নেই কারও। তবে উনি চাইলে তাঁর আস্তানায় যেতে পারে যে- কেউ
‘উনি কি আমাদের সঙ্গে দেখা করবেন?’ জানতে চাইল রানা। ভাবছে, লাভ হবে অত দূরে গিয়ে? তবে, শেলি লং ল্যান্সের খুনের ব্যাপারে হয়তো জরুরি তথ্য দিতে পারবেন এবি পামবো। ওখানে যাওয়াই উচিত।
‘আশা করি উনি সাহায্য করবেন, বলল এলিসা।
আরও একঘণ্টা কাঁচা, আঁকাবাঁকা পথে চলল ওরা। একদম চুপ হয়ে গেল এলিসা। বারবার দেখছে নানাদিকের পাহাড় চূড়া ও বড় সব গাছ।
‘পথ ঠিক মনে আছে তো?’ সন্দেহ নিয়ে জানতে চাইল জোসেফ। ‘বহুদূর তো চলে এলাম।’
‘আমার ওপর ভরসা রাখো,’ বলল এলিসা। আরও আধঘণ্টা পর নিচু গলায় বলল, ‘ঠিক আছে, এবার পথ থেকে নেমে পড়ো।’
সরু রাস্তা থেকে রুক্ষ, এবড়োখেবড়ো ট্র্যাকে নামল জোসেফ। রানা বুঝে গেল, কেন মাযদা গাড়ির বদলে জিপ এনেছে এলিসা ও জোসেফ। ট্র্যাকের এখানে ওখানে গভীর খাদ। একটু পর পর চাকার নিচে পড়ছে তিন নম্বর ফুটবলের সমান পাথরের বোল্ডার। কৌটার ভেতর ঝালমুড়ির মত ঝাঁকুনি খেতে খেতে চলেছে ওরা। করুণ আর্তনাদ ছাড়ছে সাসপেনশন। ধুপধাপ শব্দে গাড়ির নিচে আপত্তি জানাচ্ছে মুঠোসমান পাথরখণ্ডগুলো।
‘শেষপর্যন্ত খসে যাবে না তো তোমার গাড়ির তলি?’ সন্দেহ নিয়ে স্বামীর কাছে জানতে চাইল এলিসা। ‘হেঁটে বাড়ি ফিরতে হলে কিন্তু পা ক্ষয়ে গিয়ে তিন ফুটি বামন হয়ে যাব!’
‘তখনও তোমার চেয়ে দু’ফুট লম্বা থাকব, হাসল জোসেফ। ‘তবে ভয় পেয়ো না। এ গাড়ির কিছুই হবে না।’
এলিসা নাকি আগেই বহু কিছু বুঝতে পারে, আনমনে ভাবল রানা। তা হলে গাড়ি রেখে হেঁটে বাড়ি ফেরার কথা বলছে কেন? পরক্ষণে মনে মনে নিজেকে ভ্রুকুটি করল। অ্যাই, তুই কবে এতবড় অকৃতজ্ঞ হলি রে? এরা ঝুঁকি নিচ্ছে তোর জন্যে! তোকে সাহায্য করছে বলে ধরা পড়লে জেল হতে পারে এদের!
তখনই স্থির করল রানা, এলিসা আর জোসেফের ভালর জন্যে যত দ্রুত সম্ভব ওর উচিত বিদায় নেয়া।
ধীরে ধীরে আরও বুনো হয়ে উঠল ট্র্যাক। চারপাশে ঘন জঙ্গল। দক্ষতার সঙ্গে গাছপালা এড়িয়ে এগোচ্ছে জোসেফ। জায়গায় জায়গায় রুক্ষ মাটি ভেদ করে নাক তুলেছে মহীরুহের মোটা মোটা শেকড়। আরও সংকীর্ণ হলো সামনের পথ। দু’দিক থেকে চেপে এল জঙ্গল। প্রকাণ্ড গাছ থেকে ঝুলছে হাজারো লতা ও স্প্যানিশ মস। কিছু গাছ এতই বিকৃত, যেন অশুভ কোনও আত্মা। মাথার ওপর ঘন পাতার সবুজ ছাউনি ভেদ করে মাটিতে পড়ে নানান নকশা তৈরি করেছে সোনালি রোদ। এখন প্রথম বিকেল। অথচ গহীন অরণ্যে নেমেছে ভোর বা সন্ধ্যার ধূসর আবছায়া।
কিছুক্ষণ পর বলল এলিসা, ‘প্রায় পৌছে গেছি।’
খানিক বাদে সত্যি হলো ওর ভবিষ্যদ্বাণী।
মন্থরগতি জিপটা থামিয়ে বিড়বিড় করল জোসেফ, ‘যাশালা!’
এরই ভেতর তাদেরকে লক্ষ করেছে রানা। হঠাৎই বেরিয়ে এসেছে পাশের ঝোপ থেকে। সংখ্যায় চারজন। গায়ের রঙ কুচকুচে কালো। এবার জঙ্গলের অন্যপাশ থেকে এল আরও চারজন। দলে তারা এখন আটজন। ঘিরে ফেলল জিপটাকে।
‘আমাকে কথা বলতে দেবে, নিজেরা কিছু বলবে না, ‘ সতর্ক করল এলিসা।
কুচকুচে কালো লোকগুলো দীর্ঘদেহী হলেও হালকা- পাতলা। চোখগুলো যেন ধিকিধিকি অঙ্গার। এবি পামবোর দেহরক্ষী। তাদেরকে এড়িয়ে উপায় নেই বড়মার কাছে যাওয়ার। ভুডুর জোব্বার বদলে পরনে ভেস্ট ও প্যান্ট। গলায় নেই করোটির মালা। চুনের মত সাদা করেনি মুখ। ভয় দেখাবার কোনও ভঙ্গিও করছে না। তবে বুঝিয়ে দিচ্ছে, আর এক পা-ও এগোতে দেবে না কাউকে। চারজনের হাতে বারো গেজের বন্দুক। অন্য চারজনের হাতে হান্টিং রাইফেল। যেভাবে অস্ত্র ধরেছে, রানার মনে হলো এরা অপেশাদার মিলিশিয়া যোদ্ধা। বুঝতে দেরি হলো না ওর, ওদের উচিত হয়নি নিরস্ত্র অবস্থায় এখানে হাজির হওয়া।
জিপ ঘিরে ফেলেছে লোকগুলো। হাতের অস্ত্রের নল এখনও মাটির দিকে তাক করা। তবে প্রয়োজনে দেরি না করেই গুলি করতে পারবে। ড্রাইভারের জানালায় এসে দাঁড়াল দলনেতা। হাতের ইশারায় দেখিয়ে দিল, এখান থেকেই গাড়ি ঘুরিয়ে চলে যেতে হবে।
‘পথ হারিয়েছ?’ বলল লোকটা। কণ্ঠস্বর বজ্রবিদ্যুতের মত গুড়গুড় করছে। জ্বলজ্বল করছে দু’চোখ। গাছের গুঁড়ির মত ব্যায়ামপুষ্ট দু’হাতে বোল্ট অ্যাকশন রেমিংটন রাইফেল। সতর্ক দৃষ্টিতে জিপের ভেতর চোখ বোলাল লোকটা।
সিটে ঝুঁকে ড্রাইভারের জানালা দিয়ে তাকাল এলিসা। নরম সুরে বলল, ‘আমরা বড়মা এবি পামবোর সঙ্গে দেখা করতে এসেছি।’ মিষ্টি হাসল। ‘আসলে এসেছি আমাদের এই বন্ধুর জন্যে। ওর সাহায্য দরকার।’ রানাকে দেখিয়ে দিল এলিসা।
জিপের ধুলোভরা কাঁচ ভেদ করে সন্দেহ ভরা ষোলোটা চোখ দেখছে রানাকে। কী ভাবছে, কে জানে!
একমিনিট পর বলল দলনেতা, ‘সাহায্য লাগলে ওর নিজের লোকেদের কাছে যাক। তোমরা ভুল জায়গায় এসেছ। গাড়ির পাছাটা ঘুরিয়ে ফিরতি পথ ধরো।’
‘প্লিয,’ বলল এলিসা। সাহায্য পেতে বহু দূর থেকে এসেছি আমরা।’
কড়া চোখে রানাকে দেখল দলনেতা। ‘বড়মার কাছ থেকে কী ধরনের সাহায্য চায় এই লোক?’
‘মস্তবড় বিপদে পড়েছে।
মাথা নাড়ল দলনেতা। ‘আমরা কোনও বিপদে জড়াতে চাই না।’
‘পাডনাহ্,’ বলল জোসেফ, ‘এবি পামবোর সঙ্গে দেখা করব বলে এসেছি। দেখা না করে ফিরব না।’
আগের চেয়ে জোরে মাথা নাড়ল দলনেতা। ‘বড়মা কারও সঙ্গে দেখা করবেন না। বিশেষ করে তোমাদের মত অপরিচিতদের সঙ্গে তো একেবারেই নয়।’
‘আমি বড়মার অপরিচিত নই,’ একটু জোর দিয়ে বলল এলিসা। ‘আগেও দেখা হয়েছে আমাদের। আমার মাথায় হাত বুলিয়ে বলেছিলেন, আমার আত্মা পরিষ্কার। তখন একদম ছোট ছিলাম। শুনেছি কাউকে দেখলে কখনও তাকে ভোলেন না বড়মা।’
ডান ভুরু কপালে তুলল দলনেতা। এলিসার কথায় তাকে সন্তুষ্ট মনে হলো না রানার। গভীর সন্দেহ নিয়ে ওদেরকে দেখছে দেহরক্ষীরা।
দলনেতা বলল, ‘বড়মা আজকাল কারও সঙ্গে দেখা করেন না। অনেক বয়স হয়েছে তাঁর।’
কথা চালাচালি করে লাভ হবে না, বুঝে গেছে রানা। সাবধানে দরজা খুলে নেমে পড়ল মাটিতে। সঙ্গে সঙ্গে ওর বুকে তাক করা হলো কয়েকটা বন্দুক ও রাইফেল।
‘গুলি কোরো না, আমি নিরস্ত্র।’ কাঁধের কাছে হাত তুলল রানা। বোঝাতে চাইছে, ঝামেলা করতে আসেনি। দলনেতার উদ্দেশে বলল, ‘মন দিয়ে শোনো আমার কথা। আমাকে বিপদ থেকে বাঁচাতে গিয়ে মস্তবড় বিপদে নিজেরাই জড়িয়ে গেছে এই দু’জন। সত্যিকারের ভাল মানুষ এরা। এরা সাহায্য না করলে এতক্ষণে খুন হয়ে যেতাম। বড়মার কাছে মাত্র একটা প্রশ্ন করব বলে এত দূর থেকে এসেছি। একবার দেখা হওয়ার পর উনি ওই প্রশ্নের জবাব দেন বা না দেন, দেরি না করে ফিরে যাব।’
‘কী জানতে চাও বড়মার কাছে?’
‘জানতে চাই লিয বাউয়ারের ব্যাপারে,’ বলল ‘রানা। ‘চিটিমাচায় গত দু’দিন আগে সে খুন হয়েছে। একইসঙ্গে জেনে নেব কে ছিল শেলি লং ল্যান্স। আর কেন খুন হয়েছিল সে। আমাকে বলা হয়েছে, দুনিয়ার সবচেয়ে জ্ঞানী মানুষ বড়মা এরি পামবো। তিনি প্রশ্নের জবাব দিতে না পারলে, আর কোথাও উত্তর পাব না।’
কয়েক মুহূর্ত কড়া চোখে রানাকে দেখল দলনেতা। দাঁত দিয়ে কামড়ে ধরেছে নিচের ঠোঁট। সামান্য নরম হলো চোখের দৃষ্টি। সে হাতের ইশারা দিতেই রানার বুক থেকে অস্ত্রের নল সরাল দেহরক্ষীরা। ‘ঠিক আছে, তোমরা এখানেই অপেক্ষা করো,’ বলল দলনেতা। ‘আমরা দেখছি।’
একমুহূর্ত পর তাকে অনুসরণ করে গভীর জঙ্গলে হারিয়ে গেল সশস্ত্র লোকগুলো। জিপের গায়ে হেলান দিয়ে দাঁড়াল রানা। দু’দিকের দরজা খুলে নামল জোসেফ আর এলিসা।
‘এরা খুব সতর্ক, তাই না?’ বলল জোসেফ। বদ্ধ গরমে ঘেমে গেছে সারা মুখ। রানাকে দেখল সে। ‘তোমার সাহস আছে, রানা। যেভাবে নেমে পড়লে! আমি তো ভেবেছি গুলি করে দেবে!’
‘ওরা সতর্ক, সেজন্যে ওদেরকে দোষ দিচ্ছি না,’ বলল, এলিসা, ‘সময় তো খুব খারাপ।
‘আগেও অনেকে আমার দিকে অস্ত্র তাক করেছে,’ বলল রানা। তবে গুলি করত না এরা। আগেই বলেছে, ঝামেলা চায় না। অস্ত্র রেখেছে ভয় দেখাবার জন্যে। হয়তো ভেতরে গুলিই নেই।’
ধিরে নিলাম তোমার কথাই ঠিক,’ বলল জোসেফ। ‘তো এবার কী করব আমরা?
‘সময় লাগবে ওদের ফিরতে,’ বলল রানা। ‘তোমরা বরং বাড়ি ফিরে যাও। বাচ্চারা অপেক্ষা করছে।’
‘রেখে যাব তোমাকে জঙ্গলে?’ মাথা নাড়ল জোসেফ। ‘এত বড় পশু নই।’
‘এরই মধ্যে অনেক উপকার করেছ,’ বলল রানা।
‘বাদ দাও তো, রানা,’ বলল এলিসা। ‘আমরাও অপেক্ষা করব। তা ছাড়া, এটাই হয়তো বড়মার সঙ্গে শেষবারের মত দেখা করার সুযোগ। তাঁর সঙ্গে কথা না বলে কোথাও যাব না।’
‘যদি সুযোগ দেয় আর কী,’ সন্দেহ নিয়ে বলল জোসেফ। ‘পরিবেশ তো খুব সুবিধের লাগছে না!’
তিলতিল করে পেরোল আধঘণ্টা। তারপর আরও ত্রিশ মিনিট। হাল ছেড়ে স্ত্রীর দিকে তাকাল জোসেফ। তবে ও কিছু বলার আগেই জঙ্গলের ভেতর থেকে এল শুকনো ডাল ভাঙার মট আওয়াজ।
চরকির মত ঘুরে ওদিকে তাকাল ওরা।
আবারও জিপ ঘিরে ফেলল আট দেহরক্ষী। আগের মতই গম্ভীর। জ্বলজ্বল করছে চোখ।
এগিয়ে এল তাদের দলনেতা।
তার চোখে চেয়ে ভাবল রানা, জোসেফের কথাই ঠিক। খারাপ সংবাদ দেবে এরা। বলে দেবে, ‘বড়মা মানা করে দিয়েছেন। ফিরে যাও তোমরা।’
অবশ্য রানা কিছু বলার আগেই মুখ খুলল দলনেতা, ‘বড়মা তোমাদের সঙ্গে দেখা করবেন। এসো।’পাথর ও ধুলো ভরা ট্র্যাকে জিপ রেখে লোকগুলোর পিছু নিল রানা, জোসেফ ও এলিসা। সারাদিন গাড়িতে করে এত দূরে আসতে হতক্লান্ত হয়ে পড়েছে ওরা। ঘন জঙ্গলে প্রায় প্রবেশই করছে না সোনালি রোদ। একটু পর চারপাশে ঘনিয়ে আসবে সন্ধ্যার আঁধার। হাতে হাত রেখে এগিয়ে চলেছে এলিসা ও জোসেফ। নার্ভাস হয়ে উঠেছে বেচারি এলিসা। আত্মবিশ্বাসের মুখোশ পরে গম্ভীর চেহারায় হাঁটছে জোসেফ।
হাঁটার গতি বাড়িয়ে দলনেতার পাশে পৌছল রানা। সহজ সুরে বলল, ‘আমরা বরং পরিচিত হয়ে নিই। আমার নাম মাসুদ রানা।’
ঘাড় কাত করে ওকে দেখল দলনেতা। সামান্য দ্বিধার পর গম্ভীর কণ্ঠে বলল, ‘আমি চার্লস।’ সন্দেহের চোখে দেখছে রানাকে।
তাকে পাত্তা দিল না রানা।
আধ মাইল এবড়োখেবড়ো ট্র্যাক পেরোবার পর সামনে জঙ্গলের ভেতর দেখা গেল বেশ কিছু কুঁড়েঘর। চারপাশ কেটে পরিষ্কার করা হয়নি জঙ্গল। যারা এখানে থাকে, প্রকৃতির সঙ্গে সখ্য রেখেই বাস করে। আমাযনের জঙ্গলের স্মৃতি মনে পড়ল রানার। ওখানে দেখেছে এ ধরনের উপজাতীয় গ্রাম।
কাছাকাছি হয়ে রানা দেখল, সব কুঁড়ে একইরকম হলেও মাঝেরটা আকারে দ্বিগুণ। ওখানে বোধহয় বাস করেন এবি পামবো। ছোট এক কুঁড়েঘরে ঢুকতে গিয়েও রানার দিকে তাকাল এক তরুণী। লজ্জা ভরা মুখে হাত নাড়ল ওদের উদ্দেশে। তারপর দৌড়ে গিয়ে ঢুকল লাঠি ও খড় দিয়ে তৈরি বড় কুঁড়েঘরে।
ওরা কোন্ ঘরে চলেছে, বুঝে গেছে রানা। হাতের ইশারায় এবি পামবোর ঘর দেখাল দলনেতা চার্লস। নিচু দরজা দিয়ে কুঁজো হয়ে কুঁড়েঘরে ঢুকল রানা। ভেতরে আবছা আলো। মাঝখানে জ্বলছে আগুন। খড়ের ছাত ফুঁড়ে ওপরে গেছে পাথরের চিমনি। ওটা দিয়ে ওপরে বেরোচ্ছে ধোঁয়া কাঠ ও খড় পোড়ার গন্ধ ঘরে। চুলোর ওপরে কাঁচা লোহার তৈরি হাঁড়ির সামনে দাঁড়িয়ে চামচ দিয়ে ভেতরের তরল নাড়ছে সেই তরুণী।
‘মামবো, ওরা এসেছে,’ জানাল দলনেতা। গলার স্বর এখন মোলায়েম।
ছায়া থেকে এল খসখসে কণ্ঠ: ‘ওদের আসতে দাও।’
আগুনের আবছা আলোয় চোখ সয়ে যেতেই রানা দেখল, শাল গায়ে মাটিতে বসে আছেন আলুবোখারার মত শুকিয়ে যাওয়া এক মহিলা। চুলগুলো শনের মত সাদা। আগে কখনও এত বয়স্কা কাউকে দেখেনি রানা। তাঁর পরনে বস্তার মত কর্কশ কাপড়ের পোশাক। গলায় ও করজিতে কাঠের মালা ও কবচ। আরও দু’পা এগিয়ে রানা দেখল, আগুনের আলোয় চকচক করছে বৃদ্ধার দুই কৌতূহলী চোখ
‘এসো, ছেলেমেয়েরা,’ নরম সুরে বললেন বৃদ্ধা। ‘ভয়ের কিছু নেই। কাছে এসে বোসো, যাতে ভাল করে দেখতে পাই তোমাদেরকে।’
আবেগে আপ্লুত হয়েছে এলিসা। ‘জী, বড়মা, প্রায় বিড়বিড় করে বলল সে। ‘বহুদিন পর আবার এলাম আপনার এখানে। হয়তো আমার কথা আপনার মনে আছে।’
‘বড়মা সবই মনে রাখে, মৃদু হাসলেন এবি পামবো। অন্তর্ভেদী চোখে রানাকে দেখলেন। ‘ও, বুঝতে পেরেছি। তোমাকে সবসময় তাড়িয়ে বেড়ায় ভয়ঙ্কর সব বিপদ অভিশাপ দিয়েছে ক’জন বাজে জাদুকর। তাদের ভেতর সবচেয়ে ভয়ঙ্কর লোকটার নাম ডাক্তার শিকদার। অন্ত আত্মা পুষে যা খুশি করত সে। তুমি বাধা দিয়েছ তাকে। তবে আবারও শয়তানের পূজা করে ক্ষমতা অর্জন করছে সে। এরপর আবারও তার সঙ্গে লড়তে হবে তোমাকে। … এবার বলো, আমার কাছে কী চাও তুমি?’
‘পিশাচ দ্বীপ’-এর অশুভ সেই সাধক ডাক্তার শিকদারের কথা মনে পড়তেই চমকে গেছে রানা। ওকে আসার অনুমতি দিয়েছেন বলে বৃদ্ধাকে ধন্যবাদ দিল।
জবাবে মৃদু মাথা দোলালেন এরি পামবো।
‘বহু বছর আগে ক্লোভিস প্যারিশে বাস করত এক মহিলা,’ সরাসরি কাজের কথায় এল রানা। ‘তার নাম ছিল শেলি লং ল্যান্স। খুন হয়। এখন জরুরি এক কারণে তার বিষয়ে আপনার কাছ থেকে জানতে চাই। আমার কাছে খুব বেশি টাকা নেই, তবে জরুরি তথ্য পেলে উপযুক্ত টাকা দিতে দ্বিধা করব না।’
‘বাছা, তোমার টাকা তোমার কাছেই রাখো,’ বললেন এবি পামবো। ‘টাকার প্রয়োজন পড়ে না আমার।’
‘বড়মা, আপনি কি রানাকে সাহায্য করবেন? প্রায় ফিসফিস করে বলল এলিসা।
চোখ বুজে দেয়ালে হেলান দিয়ে পাথরের মত নিথর হলেন বৃদ্ধা। কেন যেন রানা ভাবতে শুরু করল, মারা গেছেন মানুষটা। কিন্তু তখনই আবার চোখ মেললেন এবি পামবো। দৃষ্টি আগের চেয়েও পরিষ্কার। কী যেন দেখছেন রানার ভেতর।
‘বলো তো, কেন শেলি লং ল্যান্স নাম হলো তার?
‘আমার মনে হয় ওটা তার ডাকনাম,’ বলল রানা ‘ওই নামের সঙ্গে সম্পর্ক ছিল বর্শার।’ মৃদু হাসল। ‘অথবা, মহিলার বাবা হয়তো কামার ছিল।’
কাগজ নাড়াচাড়া, করার মত খসখসে আওয়াজে হাসলেন এবি পামবো। ‘ভালই বলেছ, চালাক ছেলে! কিন্তু এই কাহিনীর একটা দিক তুমি জানো না।’
‘আপনিই তা হলে বলুন না কী হয়েছিল?’ বলল রানা।
‘বহু বছর আগের মানুষ শেলি লং ল্যান্স,’ বললেন বৃদ্ধা। ‘তখন দ্বিতীয় বা তৃতীয় চালানে এ দেশে আনা হয়েছিল আফ্রিকা থেকে কালোদেরকে। তখনও বদলে যায়নি তাদের নাম। কিন্তু ওদের নাম উচ্চারণ করতে পারত না সাদারা। অথবা, দরিদ্র কালোদেরকে তাচ্ছিল্য করার জন্যেই নাম পাল্টে দিত তারা। আগেই তো কেড়ে নিয়েছিল স্বাধীনতা। এরপর বদলে দিয়েছে তাদের নাম আর বংশ পরিচয়।’
ওই আমলের কঠিন বাস্তবতা সহজেই তুলে ধরেছেন বৃদ্ধা, বুঝল রানা। ভারত উপমহাদেশেও নিজেদের ইচ্ছে মত নেটিভদের নামের উচ্চারণ পাল্টে ফেলত ইংরেজরা। ‘আপনি তা হলে বলতে চাইছেন, ওই মহিলার আফ্রিকান বংশ বা পদবীর বদলে শেলি লং ল্যান্স নাম রাখে শ্বেতাঙ্গরা?’
‘হ্যাঁ, পরে নাম’ দেয়া হয়েছিল শেলি লং ল্যান্স,’ বললেন এবি পামবো।
‘আপনি তাকে চিনতেন?’ হৃৎস্পন্দন বেড়ে গেল রানার। এবার হয়তো খোলাসা হবে এ রহস্য। এলিসার দিকে তাকাল ও।
বলেছিলাম না?— এমন দৃষ্টিতে রানাকে দেখল এলিসা। আস্তে করে মাথা নাড়লেন এবি পামবো। ‘না, আমি তাকে চিনতাম না।’
দমে গেল রানা। ‘চিনতেন না?’
‘না, বাছা, আমি তো অতটা বুড়ি নই,’ বললেন বৃদ্ধা। আঙুল তাক করলেন তরুণী মেয়েটার দিকে। হাঁড়ি থেকে কাঠের বড় এক চামচে করে তরল এনে এবি পামবোর নাকের কাছে ধরল সে। গভীরভাবে তরলের গন্ধটা নাকে টেনে নিলেন বৃদ্ধা।
ধৈর্য নিয়ে অপেক্ষা করছে রানা। তিলতিল করে পেরিয়ে চলেছে সময়। ঘরের ভেতর থমথমে নীরবতা।
‘তবে তার যমজ বোনের সঙ্গে দেখা হয়েছিল,’ বেশ কিছুক্ষণ পর বললেন এবি পামবো। ‘তার নাম ছিল জিলিয়ান লং ল্যান্স।
‘তারপর?’ একটু ঝুঁকে বসল রানা।
‘বিয়ের পর তার নাম হলো রিটা গোমেজ। সেসময়ে তার সঙ্গে পরিচয় হয় আমার। ভুল না হলে উনিশ শ’ পঁয়ত্রিশ সালে বার্ধক্যজনিত রোগে মারা যায় সে। তাও বহু আগের কথা। তখন আমার বয়স মাত্র ষোলো বছর। আর তার অষ্টাশি। এখন আমি তার চেয়েও বেশি বুড়ি হয়ে গেছি।’ খসখসে শুকনো হাসি দিলেন এবি পামবো। আনমনে বললেন, ‘এদিকের এলাকায় বিখ্যাত ছিল রিটা।’
চট্ করে হিসাব কষল রানা। উনিশ শ’ পঁয়ত্রিশ সালে রিটার বয়স অষ্টাশি হলে তার জন্ম আঠারো সাতচল্লিশ সালে। জানতে চাইল ও, ‘বিখ্যাত হওয়ার মত কী করেছিল রিটা?’ টের পাচ্ছে, শেলি লং ল্যান্সের দিক থেকে অন্যদিকে সরে গেছে আলাপের স্রোত। কে জানে, তার ব্যাপারে জরুরি কোনও তথ্য দিতে পারবে কি না বৃদ্ধা মহিলা।
মাথা নাড়লেন বড়মা। ‘বিখ্যাত হওয়ার জন্যে নিজে কিছু করেনি। তবে সে ছিল শেলি লং ল্যান্সের যমজ বোন। আর সেজন্যেই ছড়িয়ে পড়েছিল নামটা। শেলি ছিল কিংবদন্তি যদিও বহু বছর আগেই তরুণ বয়সে আঠারো শ’ তেয়াত্তর সালে খুন হয়েছিল। তাকে নিয়ে নিজেদের ভেতর আলাপ করত দক্ষিণের শ্বেতাঙ্গরা। তার বহু বছর পর রিটার সঙ্গে পরিচয় হয় আমার। সে শেলির বোন বলে তাকে দু’চোখে দেখতে পারত না শ্বেতাঙ্গদের অনেকে। কিন্তু জনপ্রিয় ছিল ও কালোদের কাছে। আজও হয়তো শেলি লং ল্যান্স আর রিটা গোমেজকে নিয়ে গল্প করে তারা।’
‘কী নিয়ে গল্প করে, বড়মা?’ জানতে চাইল রানা। ‘শেলি কিংবদন্তি হলে তাকে অপছন্দ করত কেন শ্বেতাঙ্গরা?’
অসহায় চোখে ওকে দেখলেন এবি পামবো। ‘বাছা, তুমি কি এদিকের ইতিহাস কিছুই জানো না? ওই শেলি লং ল্যান্সের কারণেই গৃহযুদ্ধে জিতে যায় ইয়াঙ্কিরা।’
‘তা-ই?’ চমকে গেল রানা। আবার হিসেব কষল। ওই দুই যমজ বোনের জন্ম আঠারো শত সাতচল্লিশ সালে। পঁয়ষট্টিতে গৃহযুদ্ধ শেষে তাদের বয়স ছিল আঠারো। মনের চোখে দেখল, ঘোড়ায় চেপে কনফেডারেট সৈনিকদের তাড়িয়ে নিয়ে চলেছে কালো এক তরুণী। পেছনে ইউএস ক্যাভালরি। সামনের জনের হাতে পতাকা। পেছনে সেইবার দোলাতে দোলাতে আসছে দলের সৈনিকরা।
রানা কী ভাবছে, বুঝতে পেরেছেন এবি পামবো। মাথা নাড়লেন তিনি। না, বাছা, যুদ্ধে অংশ নেয়নি শেলি লং ল্যান্স। সে ছিল ক্রীতদাসী। কাজ করত ধনী এক শ্বেতাঙ্গের প্ল্যান্টেশনে।’
‘তা হলে ইউনিয়ান আর্মিকে কীভাবে সাহায্য করল?’
‘কেন, গুপ্তচরবৃত্তি করে,’ বললেন এবি পামবো, ‘অবাক হচ্ছ কেন? তোমার কি মনে হচ্ছে, কালোরা উত্তরের হয়ে ইন্টেলিজেন্স এজেন্ট হতে পারে না? তাদের অনেকেই তো এমন ছিল। তাদেরকে বলা হতো ব্ল্যাক ডিসপ্যাচ। তাদের ভেতর কেউ কেউ ছিল মহিলা। সন্দেহজনক সব জায়গায় গিয়ে কান পাতা সহজ ছিল তাদের জন্যে। এদের ভেতর বেশি বিখ্যাত হ্যারিয়েট টুবম্যান। বিদ্রোহীদের মারাত্মক ক্ষতি করে সে। তারপর আছে মেরি এলিযাবেথ। সে কাজ করত কনফেডারেটদের প্রেসিডেন্ট জেফ ডেভিসের সরকারি ভবনে। নানাধরনের জরুরি তথ্য পাচার করে ইউনিয়ান আর্মির কাছে।’ আনমনে হাসলেন এবি পামবো। আবারও শুরু করলেন, ‘গুপ্তচরদের ভেতর আরেকজন হচ্ছে মেরি টুভস্ট্রে। সে-ই প্রথম ইউনিয়ান আর্মিকে জানায় লোহার যুদ্ধজাহাজ তৈরি করছে বিদ্রোহীরা। এ খবর পেলে ইউনিয়া ফোর্স তৈরি করতে থাকে নিজেদের লোহার রণতরী।’
নিরানব্বুই বা এক শ’ বছর বয়সী এবি পামবোর স্মৃতির বহর দেখে মনে মনে প্রশংসা না করে পারল না রানা। ইতিহাসের বিখ্যাত বহু কিছুই মনে আছে তাঁর।
‘কীভাবে মরল শেলি?’ জানতে চাইল ও।
‘ভয়ঙ্করভাবে,’ বললেন এবি পামবো, ‘ওটা ছিল খুব দুঃখজনক।’ গলা থেকে নিয়ে একটা কবচ কপালে ছোঁয়ালেন তিনি। চোখ বুজে বিড়বিড় করে কী যেন বললেন।
‘খুন হয়েছিল?’ জিজ্ঞেস করল রানা।
চোখ বন্ধ রেখেই মাথা দোলালেন বৃদ্ধা।
‘গৃহযুদ্ধের পর প্রতিশোধ নিতে খুন করা হয় তাকে?’ আবারও জানতে চাইল রানা।
ধীরে ধীরে চোখের পাতা খুলে ওকে দেখলেন বৃদ্ধা। ‘কারও কারও জন্যে যুদ্ধ থামেনি। অনেকে আছে, যারা এখনও যুদ্ধ চালিয়ে যেতে চায়।’
‘সেইবার দিয়ে গেঁথে খুন করা হয় তাকে?’
আস্তে করে মাথা দোলালেন এবি পামবো। ‘তখন তার বয়স বড়জোর ছাব্বিশ। এরপর ষাট বছর পেরিয়ে গেলেও তার কথা উঠলে চোখ দিয়ে বন্যা বইয়ে দিত রিটা গোমেজ। যমজরা বোধহয় এমনই হয়।’
‘ধরা পড়েছিল খুনি?’
‘না, বাছা। আঠারো শত তেয়াত্তর সালে ভয়ানক অবস্থা ছিল লুইযিয়ানায়। ওই বছরেই গ্র্যান্ট প্যারিশের কোলফ্যাক্সে ইস্টার সানডের অনুষ্ঠানে দেড় শ’র বেশি কালোমানুষকে ম্যাসাকার করে শ্বেতাঙ্গরা। মুক্ত একদল ক্রীতদাস খুন হলে তা নিয়ে আপত্তি তোলেনি কেউ। এসব খুনিদেরই কেউ হত্যা করে শেলি লং ল্যান্সকে। বহু আগের কথা। এ রাজ্যে উনিশ শত পঞ্চাশ সালেও কালোমানুষদেরকে লিঞ্চ করেছে শ্বেতাঙ্গরা।’
একের পর এক প্রশ্ন করা ঠিক হচ্ছে না, বুঝতে পারছে রানা। তবে এ ছাড়া উপায়ও নেই ওর। আরও তথ্য চাই। ‘খুনি আসলে কে, বুঝতে পেরেছিল কেউ? কোনও গুজব ছড়িয়ে পড়েনি? বোনের খুনি হিসেবে কাউকে সন্দেহ করেনি রিটা গোমেজ?’
‘আমার ধারণা, সবই বুঝেছিল রিটা। আরেকটু হলে নিজেও খুন হতো। তার বোন খুন হওয়ার কয়েক মাস পর একরাতে তার বাড়িতে ঢোকে কয়েকজন লোক। তাদের সঙ্গে তলোয়ার ছিল। খুন করত রিটা লং ল্যান্সকে। কিন্তু তখন তার সঙ্গে ছিল তার প্রেমিক। বন্দুক দিয়ে গুলি করে সে। চেম্বারে ছিল পাখি মারার ছররা গুলি। পালিয়ে যায় লোকগুলো। এরপর ভয় পেয়ে আরকানসাসে চলে যায় রিটা আর তার প্রেমিক। বিয়ে করে। ওখানে কেউ চিনত না তাদেরকে। তবে বহু বছর পর আবারও ফিরে এসেছিল রিটা গোমেজ।’
‘নিশ্চয়ই আপনাকে বলেছিল, কাকে সন্দেহ করে সে?’
‘বলে থাকলেও মনে নেই,’ বললেন বৃদ্ধা। ভুরু কুঁচকে রানাকে দেখলেন। চেহারায় পড়ল লাখদুয়েক ভাঁজ। ‘একটা কথা, বাছা, এত বছর পর এসব জেনে তোমার কী লাভ?’
‘কারণ, মামবো, আপনার কথাই ঠিক,’ বলল রানা, ‘সর্বক্ষণ আমার বিরুদ্ধে কাজ করছে বাজে জাদুকরের জাদু। এ মুহূর্তে খুনের দায়ে আমাকে খুঁজছে এই প্যারিশের পুলিশ আর সশস্ত্র শত শত মানুষ। অথচ, লিয় বাউয়ারকে আমি খুন করিনি। এখন নিজেকে নিরপরাধ প্রমাণ করতে ওর খুনিকে খুঁজছি। কৌতূহলও কাজ করছে মনে। তার চেয়েও বড় কথা, আমি পছন্দ করতাম লিযকে। সুযোগ হলে ছাড়ব না ওর খুনিকে।
দীর্ঘক্ষণ ওকে দেখলেন বড়মা। কী যেন ভাবছেন। তারপর বড় করে শ্বাস ফেলে বললেন, ‘বাছা, আমার বয়স হয়েছে। খুব ক্লান্ত হয়ে পড়েছি। স্মৃতিশক্তিও আগের মত নেই। মনে তো হয় না আর কিছু জানাতে পারব তোমাকে।’
এতক্ষণ ঘরের দরজার কাছে ছিল দেহরক্ষী দলনেতা চার্লস। এবার কয়েক পা এগিয়ে এল সে। গুড়গুড় করে উঠল কণ্ঠস্বর: ‘যথেষ্ট সময় দিয়েছেন বড়মা। রানা, তুমি বলেছিলে মাত্র একটা প্রশ্ন করবে। সে তুলনায় অনেক কিছুই তো জানলে। এবার বিদায় হও এখান থেকে।’
কিছুই বলার নেই রান্নার। এবি পামবোকে ধন্যবাদ দিয়ে উঠে দাঁড়াল ও। বৃদ্ধার হাত ধরল এলিসা। ‘এত বছর পর আপনার সঙ্গে আবারও দেখা হয়ে খুব ভাল লেগেছে, বড়মা।’
‘পরে তোমার সঙ্গে আবার আমার দেখা হবে, বাছা, ‘ ক্লান্ত স্বরে বললেন এবি পামবো। ‘তবে বেশি দেরি কোরো না। নইলে আমি হয়তো এখানে থাকব না।’
‘এসব বলবেন না, বড়মা, প্লিয,’ দুঃখ পেয়ে বলল এলিসা।
‘আবারও দেখা হবে,’ বললেন বৃদ্ধা, ‘হয় এই পৃথিবীতে, নইলে অন্য কোনও জগতে।’
কঠোর চোখে ওকে দেখছে দলনেতা চার্লস, টের পেল রানা। তবে শেষ চেষ্টা করল। জ্যাকেটের পকেট থেকে পুরনো একটা রিসিট নিয়ে ওটার ওপর পেন্সিল দিয়ে লিখল বার্নার ফোনের নম্বর। বাড়িয়ে দিল বৃদ্ধার দিকে। ‘পরে কিছু মনে পড়লে ফোন করতে পারবেন এই নম্বরে।’
কাগজটা ছোঁ দিয়ে নিল চার্লস। ভুরু কুঁচকে দেখছে রানাকে। ‘বড়মার ফোন নেই। মেসেঞ্জারও ব্যবহার করেন না।’
কথা আসলে শেষ। এবার ফিরতে হবে রানাকে।
কুঁড়েঘর থেকে ওদেরকে বের করে আনল দলনেতা চার্লস। মশালের আগুনে জঙ্গলের ভেতর দিয়ে জিপের দিকে চলল ওরা।
আধঘণ্টা পর বেরিয়ে এল সন্ধ্যার মরা আলোয়।
রানা, এলিসা ও জোসেফ জিপে উঠতেই বিদায় নিল দেহরক্ষীরা। গাড়ি ঘুরিয়ে হেডলাইট জ্বেলে বাড়ির দিকে চলল জোসেফ। সরু ট্র্যাকের দু’পাশে গাছের দেয়াল। ওপরে পাতার ঘন ছাউনি। ঘুরে তাকাল রানা। অন্ধকার জঙ্গলে দেখল মশালের কয়েকটা টিমটিমে কমলা শিখা।পেছনে পড়েছে জঙ্গুলে ট্র্যাক। কথা বলছে না রানা, এলিসা বা জোসেফ। সামনে ফাঁকা অন্ধকার রাস্তা।
প্রথমে মুখ খুলল জোসেফ, ‘রানা, কিছু তথ্য তো পেলে।’
পেছন সিট থেকে বলল রানা, ‘ভাল হয়েছে বড়মার ওখানে গিয়ে। সেজন্যে ধন্যবাদ এলিসাকে। আবারও কৃতজ্ঞ হয়ে গেলাম।’
মুখে কথাগুলো বললেও বুকে গভীর হতাশা রানার।
বড়মা পামবোর সঙ্গে রিটা গোমেজের পরিচয় ছিল, এ ছাড়া আর কিছুই জানতে পারেনি। অবশ্য জানা গেছে, বহুকাল আগে ইউনিয়ান আর্মির হয়ে গুপ্তচরবৃত্তি করত শেলি লং ল্যান্স। আর একইভাবে সেইবার দিয়ে খুন করা হয়েছে লিয বাউয়ারকে। কিন্তু এই দুই খুনের মধ্যে কীসের সম্পর্ক তা অজানা। তার চেয়েও বড় কথা, তদন্ত করার মত নেই রানার কাছে। ভেবেছিল জরুরি তথ্য পাবে, তবে এখন বুঝে গেছে, আগের মতই রয়ে গেছে অন্ধকারেই।
সামনের সিট থেকে ঘুরে ওকে দেখল এলিসা। দুই হাতের ওপর রেখেছে চিবুক। হতাশ রানাকে দেখে নিয়ে বলল, ‘জানি কী ভাবছ। তবে ভদ্রলোক বলে মুখ ফুটে কিছুই বলছ না। তোমার মনে হয়েছে, বড়মার ওখানে গিয়ে সময় নষ্ট করেছ। তিনি বলতে পারেননি কে শেলি লং ল্যান্সের খুনি। … আমি কি ঠিক বললাম, রানা?’
সত্যিই মন বোঝার ক্ষমতা আছে এলিসার।
নরম সুরে বলল রানা, ‘খুনি কে, সেটা জানতে পারলে ভাল হতো।’
খুনির নাম জানাতে পারেননি বলে বড়মাকে দোষ দেব না।’
‘তিনি বলতে পারলেন না, নাকি বললেন না?’ বলল রানা, ‘খুনের আগের সবই মনে আছে। সবার নাম, তারিখ, জায়গা, কে কী করেছে, সবই বললেন। তারপর হঠাৎ করেই যেন হয়ে গেলেন প্রতিবন্ধী।’
‘বয়স হলে যা হয়, প্রিয় মানুষটাকে সমালোচনা থেকে বাঁচাতে চাইল এলিসা। এই একই হাল হয়েছিল আমার মিলি আন্টির। অথচ তাঁর বয়স ছিল মাত্র সাতানব্বুই।’
‘এবার কী করবে, রানা?’ জানতে চাইল জোসেফ।
‘আঠারো শত সত্তরের দশকে যা ঘটেছে, তার সঙ্গে গত দু’দিন আগে লিষ বাউয়ারের খুনের সম্পর্ক থাকলে, ধরে নেব বহু বছর ধরেই প্রতিশোধ নিতে চাইছে কারা যেন,’ বলল রানা। ‘অচেনা কারও হাতে অজানা কারণে খুন হয়েছে লিয। তবে এ হত্যার সঙ্গে জড়িত শেলি লং ল্যান্সের হত্যাকাণ্ড। একই কারণে তার বোনকে খুন করতে চেয়েছে একাধিক শ্বেতাঙ্গ। এখন জানতে হবে, কোন্ কারণে শেলি লং ল্যান্সের হত্যার সঙ্গে সম্পর্কিত লিয বাউয়ারের খুন। এ থেকে বেরোবে কে বা কারা জড়িত। আর তা জেনে নেয়া হবে আমার পরের কাজ।’
‘তুমি ভাবছ, লিযের মা তার মেয়েকে কিছু বলেছিল, যে কারণে শেষে খুন হয় লিয বাউয়ার,’ বলল জোসেফ। ‘ওটা ছিল পরিবারের গোপন কোনও তথ্য।’
‘শেলি লং ল্যান্স আর লিয বাউয়ার হয়তো আত্মীয় ছিল,’ বলল রানা। ‘যদি জানা যায় তারা আত্মীয় ছিল না, সেক্ষেত্রে হাতে আর কোনও সূত্র থাকবে না।’
‘আর তারা যদি রক্ত সম্পর্কিত হয়?’
‘তো বুঝব, প্রায় দেড় শ’ বছর ধরে প্রতিহিংসা চরিতার্থ করতে চাইছে একদল বর্ণবাদী লোক। সেজন্যেই হামলা হয়েছিল রিটা গোমেজের ওপর। চেয়েছে মহিলার বংশ নিশ্চিহ্ন করতে। আর সেটা ভাল করেই জানতেন লিয়ের মা। তাই সতর্ক করেন মেয়েকে, যাতে ওই তথ্য কাউকে না জানায়।’
‘ভাবা যায় না এরা কত বড় পশু!’ বলল জোসেফ।
‘লিযের খুনের মাধ্যমে শেষ হয়েছে প্রতিহিংসা,’ বলল রানা। ‘ওর কোনও ভাই-বোন বা সন্তান ছিল না।’
‘কিন্তু তাকে যদি খুনই করতে চায়, তো এতদিন দেরি করল কেন?’ জানতে চাইল জোসেফ।
‘যে কারণেই হোক, লিযের পূর্বপুরুষদেরকে মুঠোয় পায়নি এরা,’ বলল রানা। ‘বিপদ বুঝে ডুব দিয়েছিল তারা। তবে তারপর এক শ বছরেরও বেশি পেরিয়ে যাওয়ার পর বর্ণবাদী শ্বেতাঙ্গরা জানল, কেউ না, কেউ বেঁচে আছে ওই বংশের।’
‘মাঝের এ সময়ে কী করেছে তারা?’
‘জানা নেই। তবে সবসময় প্রতিশোধ নেয়ার দৃঢ়প্রতিজ্ঞা ছিল খুনিদের মনে। গত কিছু দিনের ভেতর তারা জেনেছে, চিটিমাচায় আছে লিয বাউয়ার। গৃহযুদ্ধের আমলের বর্ণবাদী সেই শ্বেতাঙ্গের উত্তরপুরুষ এরা। হয়তো ইতিহাসে নাম আছে প্রথম লোকটার। তাকেই অনুকরণ করেছে তার বংশধররা। নইলে সেইবার ব্যবহার করত না। হয়তো সেই পূর্বপুরুষ নিজের তলোয়ার দিয়েই খুন করে শেলি লং ল্যান্সকে। পরে ওর বোনের ওপরেও হামলা করে। আমার ধারণা, ওই লোকের সেইবার দিয়েই লিযকে মেরেছে খুনি। সবাইকে বুঝিয়ে দিচ্ছে, লিয় হত্যার মাধ্যমে শেষ হয়েছে তাদের প্রতিশোধস্পৃহা।’
স্টিয়ারিং হুইল ধরে সামনের কালো রাস্তার দিকে চেয়ে আছে জোসেফ গুডরিচ। কী যেন ভাবছে। একটু পর বলল, ‘তোমার কথা যৌক্তিক বলেই মনে হচ্ছে।’
‘আমার এটাও মনে হচ্ছে, গত তিন বছরের ভেতর সেই খুনির উত্তরপুরুষরা নতুন করে খুঁজে নিয়েছে লিযকে,’ বলল রানা। ‘সময়টা কখন, সেটা জানলে ভাল হতো।’
রাস্তা থেকে চোখ সরাল না জোসেফ। ‘সেটা জানবে কী করে?’
‘গত তিন বছর ইউরোপে ঘুরে বেড়িয়েছে লিয। সেসময়ে ওকে খুঁজে বের করা কঠিন ছিল। তবে তারপর কয়েক মাস আগে চিটিমাচায় ফিরলে খুনিদের টার্গেটে পরিণত হয় লিয। কিন্তু কথা হচ্ছে, ওকে টার্গেট করল কে বা কারা?’
চুপ করে বসে আছে এলিসা। হঠাৎই বলল, ‘তা হলে আমাদের প্রথম কাজ শেলি লং ল্যান্স আর লিযের মধ্যে রক্তের সম্পর্ক আছে কি না, তা জেনে নেয়া। তাই না?’
মাথা নাড়ল রানা। ‘ভুল বললে। ওই কাজটা আমার। এসবে তোমাদেরকে আর জড়াতে চাই না।’
‘পরে এসব নিয়ে আলাপ করব,’ বলল এলিসা, ‘স্টেট আর্কাইভ আছে ব্যাটন রোউগ-এ। ওখানেই আছে সবার জন্ম ও মৃত্যু নিবন্ধন, বিয়ে, জমি-জিরাত আর আইনি কাগজের কয়েক শত বছরের রেকর্ড। লিযের পরিবারের দরকারি সব তথ্য ওখানে পাব। এ-ও বেরোবে সে শেলি লং ল্যান্সের আত্মীয় ছিল কি না। এরপর স্থির করব পরের কাজ। ‘
‘তা হলে ওখানেই যাব,’ বলল রানা।
এলিসার কথায় দ্বিধা ভরে বলল জোসেফ, ‘তোমরা বোধহয় ভুল করছ। প্রথম কথা, ব্যাটন রোউগ এখান থেকে পুরো এক শ’ আশি মাইল দূরে। প্রতিটা বড় সড়ক পাহারা দিচ্ছে পুলিশ। এই প্যারিশের সীমান্ত পেরোবার আগেই ধরা পড়বে রানা।’
‘যাতে ধরা না পড়ি, সেদিকে খেয়াল রাখব,’ বলল রানা।
‘এবার দ্বিতীয় কথা: কীভাবে পার হবে শত শত মাইল? হাজার হাজার পুলিশকে ফাঁকি দেয়া এতই সহজ? তুমি এখন গোটা লুইযিয়ানার সবচেয়ে বিপজ্জনক ওয়ান্টেড ম্যান। ভাবছ, হাসতে হাসতে ঢুকবে কড়া পাহারা দেয়া সরকারি ভবনে? কী করে? আর ঢুকতে পারলেও লাখ লাখ কাগজের ভেতর থেকে প্রয়োজনীয় কাগজটা কীভাবে খুঁজে নেবে?’
‘আমি দরজা ব্যবহার করব না,’ বলল রানা। ‘ছাত বা সুয়েরেজ সিস্টেমের মাধ্যমে ঢুকব ওই বাড়িতে।’
‘কিন্তু এধরনের ঝুঁকি নিলে ছিন্নভিন্ন হবে গুলি খেয়ে। তাতে কারও কোনও লাভ হবে না। তা ছাড়া, ওখানে পাবে না কিছুই।’
‘রানা পাবে না কেন ভাবছ, জো?’ জানতে চাইল এলিসা।
ধৈর্যের সঙ্গে বলল জোসেফ, ‘কারণ, ডার্লিং, ভুলে গেলে আগে আমি উকিল ছিলাম? স্টাডির জন্যে আরবন আর মেরি ওয়াইফ রিসার্চ লাইব্রেরির চেয়ার ক্ষয় করে ফেলেছি। সেসময়ে বহুবার গেছি স্টেট আর্কাইভে। আর সেজন্যেই জানি, উনিশ শ’ আঠারো সালের আগে লুইযিয়ানার কারও জন্ম নিবন্ধন করা হয়নি। নিয়মই ছিল না।’
‘ও!’ চুপ হয়ে গেল এলিসা।
‘এটা তো দক্ষিণের রাজ্য, নিউ ইয়র্ক নয়, ডার্লিং।’
নীরবতা নামল গাড়ির ভেতর। আঁধার রাস্তা ধরে এগিয়ে চলেছে জোসেফ গুডরিচ। সামনে মাইলের পর মাইল জঙ্গল, যেন শেষ নেই।
রানা ভাবছে, ওর জন্যে বন্ধ হচ্ছে প্রতিটা পথ!
তখনই হঠাৎ মুখ খুলল এলিসা, ‘একটা কথা, আমরা তো কথা বলতে পারি প্রফেসর জ্যাক ম্যাকগাইভারের সঙ্গে।’
মাথা নাড়ল জোসেফ। ‘বাদ দাও, ডার্লিং। ওই লোক তো চিরকালের বদ্ধ মাতাল লোকটা কথাও বলতে পারবে না।’
‘মাতাল তা ভাল করেই জানি,’ একটু রেগে গিয়ে বলল এলিসা, ‘নইলে আগেই তার কথা বলতাম। এখন হয়তো কম মদ গেলে। কপাল ভাল হলে তাকে সুস্থ অবস্থায় পাব। – কপাল খুলতে পারে না?’
‘এই প্রফেসর আসলে কে?’ জানতে চাইল রানা।এত বছরে বহু হুলুস্থুল হয়েছে ক্লোভিস প্যারিশের শেরিফ ডিপার্টমেন্টে, কিন্তু লিয বাউয়ার খুন হওয়ায় ভিলেনিউভ শহরের কোর্টহাউসের সামনে অ্যাসেনশন স্কয়্যারে এ মুহূর্তে যা ঘটছে, নিজ চোখে দেখেও বিশ্বাস করতে পারছে না শহরবাসীরা।
সকাল হতে না হতেই লুইযিয়ানা স্টেটের নানান জায়গা থেকে কোর্টহাউসের কারপার্কে এসে জড় হয়েছে একগাদা পুলিশ পেট্রল ক্রুযার এবং চকচকে কালো সোয়্যাট ভেহিকেল। রাস্তার বেশিরভাগটাই দখল করেছে ওগুলো। কোর্ট ভবনে ঢুকছে বা বেরোচ্ছে সশস্ত্র সব পুলিশ অফিসার কেন এত আয়োজন, তা জানা না থাকলে যে-কেউ ভাববে, বলা নেই কওয়া নেই, হঠাৎই আমেরিকার ওপর হামলা করেছে রাশা।
ভোরে কোর্টহাউসের উঠানে নিজের ট্যাঙ্ক রাখতে গিয়ে শেরিফ স্যাম শেরিড্যানের লোকজনের সঙ্গে একচোট ঝগড়া হয়ে গেছে সোয়্যাট ফোর্সের কমাণ্ডারের। ভিলেনিউভ শহরের জনসংখ্যার দেড়গুণ অস্ত্র নিয়ে কোর্টহাউসে হাজির হয়েছে পুলিশ অফিসাররা। তুমুল গোলাগুলির সুযোগ পাবে সেই খুশিতে মিটিমিটি হাসছে কেউ কেউ।
ক্রিমিনাল ইনভেস্টিগেশন ডিভিশনের জন্যে ছেড়ে দেয়া হয়েছে কোর্টহাউসের পেছনের কয়েকটি অফিস কামরা। নির্বাচিত হওয়ার পর থেকে যে ছোট্ট অফিসে বেশিরভাগ সময় পার করেছে শেরিফ স্যাম শেরিড্যান, সেখানে বসেই দরকারি সব নির্দেশ দিচ্ছে সে। দুই পা তুলে দিয়েছে কফি- মগের দাগ ভরা টেবিলের ওপর। পেছনে ঠেলে দেয়ায় ক্যাঁচকোঁচ আওয়াজে দুলছে পুরনো চেয়ার। কোঁ-কোঁ শব্দে চলছে প্রাচীন এয়ারকুলার। সামনের দেয়ালে বরাবরের মতই ভুরু কুঁচকে শেরিফের দিকে চেয়ে আছে তার বহু দিনের অসুস্থ, প্রিয়তমা স্ত্রীর ছবি। পাশেই এক পায়ে দাঁড়িয়ে আছে পতাকা সহ স্ট্যাণ্ড। শৌখিন লোক নয় শেরিড্যান, তাই কখনও ভাবতে যায়নি আরাম-আয়েসের কথা। চিরকাল মেতে থেকেছে নিজের কাজ নিয়ে। আশা করেছে, তার মত করেই দায়িত্ব পালন করবে অধীনস্থ অফিসাররা। অথচ, শেরিড্যানকে এখন মেনে নিতে হচ্ছে, লিয বাউয়ারের কেসে যথেষ্ট দক্ষতার সঙ্গে দায়িত্ব পালন করেনি তার অনুচররা।
সকাল এখন নয়টা।
বদ্ধ ঘরের তপ্ত পরিবেশে নিজের চেয়ারে বসে বরফ দেয়া চায়ে চুমুক দিচ্ছে শেরিড্যান। বুঝতে চাইছে পরিস্থিতি। লিয বাউয়ারের নির্মম খুনের প্রতিশোধ নিতে ক্লোভিস প্যারিশের ইতিহাসের সবচেয়ে বড় ম্যান-হান্টের আয়োজন করেছে কর্তৃপক্ষ। আর এ কাজে অফিসারদের প্রধান হিসেবে দায়িত্ব পালন করছে সে। মাঝে মাঝে নিজেকে মনে হচ্ছে জেনারেল প্যাটন, বাউয়ার-ফাউয়ার কিচ্ছু না, সৈনিকদেরকে নিয়ে চলেছে সে সম্মুখযুদ্ধে।
এই অপারেশন শুরুর পর প্রথমবারের মত বিশ্রামের জন্যে চেয়ারে বসেছে শেরিফ স্যাম শেরিড্যান। একটু আগেও রেডিয়ো, মোবাইল ফোন, ল্যাণ্ড ফোনে বা মুখোমুখি হয়ে প্রয়োজনীয় নির্দেশ দিয়েছে সবাইকে। বাদ পড়েনি জরুরি কোনও দিক। একদল বোকা ডেপুটিকে দিয়ে করাতে চাইছে গুরুত্বপূর্ণ সব কাজ। যেদিকটা ঠিক নেই ভাবছে, সেদিকেই জোর দিচ্ছে শেরিড্যান।
এরই ভেতর এসেছে এয়ার ফোর্সের হেলিকপ্টার। নানান খামারের জমি, জলাভূমি, বাইয়ুর ওপর চোখ রাখছে একদল দক্ষ পাইলট। আজ ভোর থেকে ক্লোভিস প্যারিশে ঢোকা বা বেরনোর পথ রাখা হয়নি। একটু পর পর রোডব্লক। চারপাশে চোখ রাখছে পুলিশবাহিনী। শেষরাত থেকে এখন পর্যন্ত শত শত গাড়ি থামিয়ে চিরুনি-তল্লাসী করা হয়েছে। এ ছাড়া, চিটিমাচা ও তার চারপাশের নানান জায়গায় হানা দিয়েছে শত শত ট্রুপার।
ভয়ঙ্কর বিপজ্জনক ডেসপারেডো স্টিভ এভার্সের বিরুদ্ধে গোলাগুলির পর থেকে আর কখনও এতটা উত্তেজিত হয়নি শেরিফ স্যাম শেরিড্যান। অথচ, এত কসরত করেও ‘ পাওয়া যাচ্ছে না ক্লোভিস প্যারিশের দুর্ধর্ষতম অপরাধী মাসুদ রানাকে। যেন স্রেফ হাওয়ায় উবে গেছে সে।
আমেরিকান স্টেট ডিপার্টমেন্ট থেকে অনুরোধ যাওয়ায় অতি সাধারণ একটি ডোশিয়ে পাঠিয়ে দিয়েছে বাংলাদেশ সরকার। তাতে প্রায় কিছুই লেখা নেই। তবে সিআইএ থেকে মোটা এক ফাইল এসেছে শেরিড্যানের কাছে। ওটাতে রয়েছে জরুরি অনেক ধরনের তথ্য। সেসব পড়তে গিয়ে সে বুঝেছে, মাসুদ রানার তুলনায় ডেল্টা ফোর্সের সৈনিক বা অফিসাররা একেবারেই দুধের শিশু।
রানার অতীত, মিলিটারি রেকর্ড, কী ধরনের কাজে সে অভ্যস্ত- সবই এখন জানে শেরিড্যান। আর সেজন্যই চমকে গেছে। ভয় ঢুকে গেছে মনে— আমি কি যোগ্যতা রাখে এ কাজ সম্পন্ন করার?
মাসুদ রানা আগে ছিল আর্মির একজন মেজর। নানান বিপজ্জনক মিশনে অংশগ্রহণ করেছে। অত্যন্ত দক্ষ একজন স্নাইপার। সার্ভেইলেন্স ও কাউন্টার সার্ভেইলেন্সে এক্সপার্ট। ব্যবহার করতে জানে নানান ধরনের অস্ত্র। ট্যাকটিকাল দক্ষতা তুলনাহীন। যে-কোনও বোমা তৈরিতে পারঙ্গম। শত্রু এলাকায় ঢুকে স্যাবোটাজ করা বা কাউন্টার টেরর রেইড এসব তার জন্যে অতি মামুলি কাজ। সামরিক বাহিনীতে ইস্তফা দিয়ে এই লোক যোগ দিয়েছিল কাউন্টার ইন্টেলিজেন্সে। বর্তমানে বাংলাদেশ কাউন্টার ইন্টেলিজেন্সের গুরুত্বপূর্ণ পদে কর্মরত।
‘শালার কপাল!’ বিড়বিড় করল শেরিড্যান। ‘কেন আমার ঘাড়ে এসে চাপল লোকটা!’ বারবার মনে হচ্ছে, অনেক আগেই রিটায়ার করা উচিত ছিল তার।
হতাশা নিয়ে হোলস্টার থেকে কোল্ট রিভলভারটা নিল শেরিফ। ওটা হাফ কক করে খুলল রিলোডিং গেট। টেবিলের ওপর গড়িয়ে পড়ল .৪৫ বুলেট। একটা একটা করে টেবিলে বুলেটগুলো দাঁড় করাল শেরিড্যান। তেলমাখা কাপড় দিয়ে মুছে আবারও রিলোড করে ঠিক জায়গায় রাখল রিভলভার। এটা না করলেও চলত। তবে প্রিয় অস্ত্রের স্পর্শে নিজের অসহায়বোধ কমছে বলেই গত দু’ঘণ্টায় অন্তত পাঁচবার একই কাজ করেছে সে। ভালভাবেই বুঝতে পারছে, মাসুদ রানার তুলনায় কিছুই নয় সে। মনটা বলছে: সময় থাকতে অবসরে গেলি না কেন! তা হলে নিজের বাগানে বসে ফুলের বেড নিয়ে ভাবতে পারতি!
দরজায় টোকার আওয়াজ হওয়ার দুই সেকেণ্ড পর ঘরে ঢুকল বিলি এস. কনরাড। হাসপাতাল থেকে ডাকিয়ে এনে তাকে ডিউটিতে যোগ দিতে বলেছে শেরিফ শেরিড্যান। বিপজ্জনক এ মহাযজ্ঞে হাতের কাছে সবাইকেই চাই তার।
কনরাডকে দেখে চমকে উঠল শেরিড্যান। ‘হায়, ঈশ্বর, তোমার কী হাল? এই চেহারা দেখলে তো জান নিয়ে ভাগবে ধাড়ী শকুনীও!’
আফ্রিকান ম্যাণ্ডিল বেবুনের মতই লাল-নীল হয়েছে বিলি এস. কনরাডের জখম হওয়া নাক-মুখ। সে যে দায়িত্ব পালন করতে গিয়ে আহত, সেটা জাহির করছে গর্বের সঙ্গে। স্বাভাবিক। খুনের জায়গায় আগে পৌঁচেছে সে। মোকাবিলা করেছে মাসুদ রানার। হাসপাতালের বেডে শুয়ে যে বর্ণনা দিয়েছে, তাতে উল্লেখ করেছে: দু’জনের ভয়ঙ্কর লড়াইয়ের এক পর্যায়ে জ্ঞান হারায় সে।
‘তা ঠিক, শেরিফ, নাকি গলায় বলল কনরাড। ‘আমরা সবাই তৈরি, স্যর।’
‘আসছি,’ বলে চা-র কাপে শেষ চুমুক দিয়ে চেয়ার ছাড়ল শেরিড্যান। ওঅর রুমে অধীনস্থদের সামনে বক্তৃতা দেবে। জরুরি পরিস্থিতির জন্যে ব্যবহার করা হচ্ছে ওই ঘর। অফিস থেকে বেরিয়ে টাই ও হ্যাট ঠিক করে নিয়ে করিডোর ধরে এগোল শেরিফ। পিছু নিল কনরাড। জানতে চাইল, ‘স্যর, নতুন কোনও খবর?’
‘থাকলে ভাল হতো। আমাদের জানা নেই এত দ্রুত কোথায় লুকাল লোকটা। তোমার কি মনে হয়? পালিয়ে আছে কারও বার্ন বা আউটহাউসে? অবশ্য সেক্ষেত্রে যে-কোনও সময়ে ধরা পড়বে।’
‘ওই লোক আহত, আশা নিয়ে বলল কনরাড, ‘হয়তো মরে পড়ে আছে ময়লার কোনও ড্রেনে। এটা জানি, খুনের পর পর অনেক রক্ত হারিয়েছে সে।’
মাসুদ রানা আহত, সেটা নিয়ে আলাপ করেছে সবাই। মৃত লিযের দেহ থেকে শুরু করে ওপরতলার ছাতে পাওয়া গেছে রক্তের চিহ্ন। লাল ফোঁটাগুলো গেছে প্রতিবেশীর ছাতে। এরপর একটা গাছের সাহায্য নিয়ে নেমে পড়ে সে মাটিতে। কয়েকটা বাগান পেরিয়ে একসময়ে পৌঁছে যায় দূরের রাস্তায়। সিকি মাইল হাঁটার পর মিস্টার ব্রাম স্টোকারের গাড়ি চুরি করে পালিয়ে যায়। তারপর থেকে ওই পিকআপ বা মাসুদ রানার কোনও খোঁজ পাওয়া যায়নি।
একটা কথা পরিষ্কার: গুরুতরভাবে আহত ভয়ঙ্কর ওই খুনি। যদিও কারও জানা নেই কীভাবে জখম হলো সে। এ ব্যাপারে জরুরি কোনও তথ্য দিতে পারেনি ডেপুটি কনরাড। অন্যরা গেস্টহাউসে গেলেও গুলি লাগাতে পারেনি মাসুদ রানার গায়ে। অবশ্য আপাতত এই বিষয়টা নিয়ে বেশি ভাবছে না কেউ। ধরে নেয়া হয়েছে, খুন হওয়ার আগে মাসুদ রানার সঙ্গে হয়তো লড়াই করেছিল লিয বাউয়ার। আর তখনই জখম হয় লোকটা।
‘মনে হয় কোথাও লুকিয়ে পড়েছে সে, ‘ বলল শেরিড্যান, ‘তবে মারা যায়নি। সত্যিকারের নিনযা যোদ্ধাদের মতই কঠিন জান তার।’
‘অতটা কঠিন নয়,’ বিড়বিড় করতে করতে আলতো করে নাক-মুখে হাত বোলাল কনরাড।
‘সুযোগ পেয়েও তাকে ঠেকাতে পারোনি,’ ঘোঁৎ করে উঠল শেরিফ স্যাম শেরিড্যান।
‘পরেরবার ভুল করব না।’
ওঅর রুমের দরজা খুলে ভেতরে পা রাখল শেরিফ। ভেতরে গিজগিজ করছে একদল অফিসার। নিজেদের ভেতর আলাপ করছে তারা। কিন্তু শেরিফ ঘরে ঢুকতেই সবার চোখ গেল তার ওপর। গটগট করে হেঁটে নিজের ডেস্কের পেছনে গিয়ে দাঁড়াল শেরিড্যান। আপাতত ওটাকে ব্যবহার করা হবে পডিয়াম হিসেবে।
‘এবার দয়া করে চুপ করো,’ বলল শেরিফ। মাত্র কয়েক সেকেণ্ডে থামল গুঞ্জন। শেরিড্যান ব্যাখ্যা করে জানাল, ক্লোভিস প্যারিশের সঙ্গে যে চারটে প্যারিশের সীমান্ত আছে, ওই পর্যন্ত বিস্তৃত করা হয়েছে কর্তৃপক্ষের জাল। সবধরনের কর্তৃত্ব থাকছে শেরিড্যানের হাতে। তবে এ কাজে তাকে সহায়তা দেবে পাশের চার প্যারিশের শেরিফ জন স্টোন, শ্যন ক্লার্ক, চার্লি হোগান ও আব্রাহাম স্যাণ্ডার্স। তারা প্রত্যেকে এখন এই ঘরে উপস্থিত এবং অখুশি, দলের নেতৃত্ব দেয়া হচ্ছে না তাদেরকে।
বেশ কিছুক্ষণ ধরে এই অপারেশনের নানান দিক ব্যাখ্যা করল শেরিফ স্যাম শেরিড্যান। তারপর জানতে চাইল, ‘কারও কোনও প্রশ্ন?’
নীরব থাকল সবাই।
সবার ওপর চোখ বুলিয়ে নিল শেরিফ স্যাম শেরিড্যান। সম্পূর্ণ মনোযোগ আকর্ষণ করতে চাইছে। ‘ঠিক আছে। এবার সবাই মন দিয়ে শোনো, আমরা চাই ওই ভয়ঙ্কর সাইকোপ্যাথকে ধরে তার চামড়া ছিলে নিয়ে দেয়ালে ঝুলিয়ে রাখতে। দায়িত্ব পালন করতে গিয়ে আমরা যদি বুঝতে পারি, কেউ না কেউ তাকে সাহায্য করছে, মারাত্মক শাস্তির মুখে পড়বে সে বা তারা।’ আঙুল তুলে ঘড়ঘড়ে কণ্ঠে বলল সে, ‘এই মাসুদ রানা স্থানীয় কোনও বর্ণবাদী বা সাধারণ ডাকাত নয়। ঠাণ্ডা মাথার খুনি। খুনের ব্যাপারে তার আছে পেশাদারি দক্ষতা। যদি হামলা করে, সেটা করবে নিঃশব্দে। সুতরাং তাকে দেখলে কোনও কথা না বলে আগে গুলি করবে তার বুকে। এ কথা তোমাদের প্রত্যেকের জন্যে প্রযোজ্য।’
‘আমরা তাকে ঠিকই ধরব, শেরিড্যান,’ বলল শেরিফ চার্লি হোগান। ভাবছে, একবার আমার এলাকায় তাকে পেলে সমস্ত প্রশংসার ঝোল টেনে নেব আমার পাতে।
‘ধরা তাকে পড়তেই হবে,’ দাঁতে দাঁত পিষল শেরিড্যান। ‘কারণ আজ যে কাজে নেমেছি, যেভাবেই হোক সেটা শেষ করব। এখন থেকে আর কোনও বিশ্রাম নেব না আমরা। খাবারের কথাও মাথায় আনব না। হয় আমাদের হাতে মরবে মাসুদ রানা, নইলে থাকবে জেলখানার চোদ্দ শিকের ভেতর। ঠিক আছে, এবার কাজে নেমে পড়ো সবাই!’গতরাতে রানাকে বলেছে এলিসা, বাড়িতে বসে লেখাপড়া করছে বলে রনের জন্যে প্রাইভেট টিউটর রাখা হয়েছিল। তাঁর নাম প্রফেসর ম্যাকগাইভার। তবে অতিরিক্ত মদ্যপান করেন বলে শেষপর্যন্ত তাঁকে বরখাস্ত করেছে জোসেফ। এরপর থেকে ছেলেকে নিজেই পড়াচ্ছে সে।
লুইযিয়ানা স্টেট ইউনিভার্সিটিতে ইতিহাস বিভাগে টানা ছাব্বিশ বছর শিক্ষকতা করেন প্রফেসর জ্যাক ম্যাকগাইভার। এর ভেতর বহুবার মাত্রাতিরিক্ত মদ্যপানের জন্যে তাঁকে সতর্ক করা হয়েছে। তিনি কারও কথা শোনেননি, তাই একসময় বরখাস্ত করা হয় তাঁকে। কাজ হারিয়ে সোজা ফেরেন ক্লোভিস প্যারিশে পূর্বপুরুষদের পুরনো বিশাল বাড়িতে। তারপর থেকে ওখানেই বাস করছেন একা। কোনও কিছুতে তাড়া নেই তাঁর। সামনের বারান্দায় বসে মদ্যপান করে ধীরে ধীরে চলে যাচ্ছেন মৃত্যুর কবলে।
প্রফেসর ম্যাকগাইভারের মত মানুষগুলোর উচ্ছৃঙ্খলতা দেখে একটা কথা ছড়িয়ে গেছে দক্ষিণে: এসব লোকের কাছে আছে ওল্ড মানি। গত কয়েক পুরুষ ধরে ম্যাকগাইভারেরা ছিল অভিজাত পরিবার। অভাব ছিল না টাকা-পয়সার। প্যারিশের নানান জায়গায় ছিল আখের প্ল্যান্টেশন ও দামি কাঠের গাছ ভরা জঙ্গল। তবে আজ আর পূর্বপুরুষদের গড়ে দেয়া সেই প্রাচুর্য নেই। একে একে বিক্রি হয়েছে নানান সম্পত্তি। তবে ব্যাঙ্কে এখনও ম্যাকগাইভারের জন্যে রয়ে গেছে চলার মত যথেষ্ট টাকা। আজকাল সেটা ভেঙেই দিনরাত উইস্কি গিলে চলেছেন তিনি। যারা তাঁকে চেনে, ধরে নিয়েছে যে-কোনও দিন বেশি মাতাল হয়ে ব্রেইন স্ট্রোক করে বারান্দার রকিং চেয়ারে মরে পড়ে থাকবেন তিনি।
‘খুবই দুঃখের কথা, এত প্রতিভাবান একজন মানুষ এভাবে নিজেকে শেষ করে দিচ্ছেন,’ দীর্ঘশ্বাস ফেলেছে এলিসা। ‘টিচার হিসেবেও তুলনা নেই তাঁর। তবে বেশি মাতাল হলে তখন আর কোনও কথাই বলতে পারেন না।’
এলিসা ব্যাখ্যা করে বলেছে, প্রফেসরের পড়ানোর ভঙ্গি খুবই পছন্দ করত রন। তবে সমস্যা হলো, পড়াশোনা দেখিয়ে দেয়ার সময়েও মাতালামি করতেন তিনি। তাঁর মত জ্ঞান না থাকলেও বাধ্য হয়ে মানুষটাকে বাদ দিয়ে নিজেই রনকে ইতিহাস পড়াতে লাগল জোসেফ। ইতিহাস বুঝিয়ে দেয়ায় খারাপ করছে সে, তা-ও নয়। আর প্রফেসরের তো কথাই নেই, মগজটা একেবারে এনসাইক্লোপিডিয়ার মত।
‘ওই লোক এরই ভেতর ভেজিটেবল না হয়ে গেলে হয়তো সাহায্য করতে পারবেন,’ বলেছে জোসেফ। ‘মনে রেখো, আমাদের সঙ্গে তাঁর শেষ দেখা হয়েছে অন্তত দুই বছর আগে। ঈশ্বর জানেন, এত দিনে নিজের কী হাল করেছেন তিনি।’
এবি পামবোর ওখান থেকে বেশ রাতে হোমস্টিডে ফিরে রানাকে বাড়িতে রেখে প্রতিবেশীদের কাছ থেকে ছেলেমেয়েদেরকে নিয়ে এসেছে জোসেফ আর এলিসা। তার আগে বয়স্ক মানুষগুলোকে আবারও অনুরোধ করেছে, যাতে আগামীকাল সকালে আরও কয়েক ঘণ্টার জন্যে বাচ্চাদের সময় দেন তাঁরা। তাতে খুশি মনেই রাজি হয়েছেন বয়স্ক দম্পতি। ঠিক হয়েছে, আগামীকাল সকালে রওনা হওয়ার আগে পিচ্চি রব আর টিনাকে বেবি সিটিঙের জন্যে তাঁদের কাছে রেখে যাবে গুডরিচরা।
গভীর রাতে একসঙ্গে বসে ডিনার সেরেছে ওরা। এরপর যে যার ঘরে গিয়ে শুয়ে পড়লেও হাজার চিন্তার ভিড়ে সারারাত একফোঁটা ঘুমাতে পারেনি রানা। বারবার ভেবেছে: এখানে রয়ে গিয়ে মস্ত বিপদে ফেলছে গুডরিচদেরকে। নীরবে বিদায় নিত, তবে রয়ে গেছে একটা কারণে। এবি পামবোর কথাগুলোর মাঝে রয়েছে কিছু ফাঁক। সেগুলো খোলাসা করেননি তিনি। সেগুলো হয়তো জানাতে পারবেন মা ইতিহাসবিদ। তাই রানা ঠিক করেছে, আগামীকাল দুপুর পর্যন্ত এখানে রয়ে যাবে।
পরদিন সকালে রব আর টিনাকে রেখে আসা হলো ডেসমণ্ড ও রোণ্ডা ম্যালয়ের বাড়িতে। রানাকে নিয়ে রওনা হলো জোসেফ ও এলিসা। তবে এবার ওদের সঙ্গে রয়েছে কিশোর রন। ওকে নেয়া হয়েছে প্রফেসরের মন উইস্কি থেকে সরাবার জন্যে। প্রিয় ছাত্রকে দেখলে হয়তো ঢকঢক করে বোতলের পর বোতল উইস্কি গিলবেন না তিনি।
গাড়ি নিয়ে আধ মাইল পেরোতেই রিয়ার ভিউ মিররে ছেলেকে দেখল জোসেফ। সঙ্গে সঙ্গে কুঁচকে গেল ভুরু। কম্পাউণ্ড ধনুক আর তূণ হাতে পেছন সিটে বসেছে রন। ‘ওগুলো সঙ্গে কেন, রন?’
‘পুলিশ বা খারাপ কারও সঙ্গে দেখা হলে রক্ষা করব মিস্টার রানাকে,’ সোজাসাপ্টা জবাব দিল রন।
‘লাগবে না ওটা,’ নরম সুরে বলল রানা।
আরও শক্ত হাতে ধনুক ধরল রন।
‘গোঁয়ার,’ মুচকি হাসল জোসেফ। ‘ওর বাপের মতই।’
কাডাহাডাচো ক্রিক থেকে মাত্র সোয়া বারো মাইল পুবে ম্যাকগাইভার ভবন। তবে পুলিশ রোডব্লকের জন্যে হয়তো কঠিন হবে ওখানে পৌছুনো। নিজের বিপদ হবে সেজন্যে নয়, গুডরিচদের কথা ভেবে ভীষণ অস্বস্তি বোধ করছে রানা।
অবশ্য পথে কোনও বিপদ হলো না। হাইওয়ে এড়িয়ে সরু এক পথে সকাল দশটায় এলিসার ছোট্ট গাড়ি পৌঁছুল প্রফেসর জ্যাক ম্যাকগাইভারের এস্টেটে। হাট করে খোলা লোহার গেট পেরোল ওরা। গাছের সারি পেছনে ফেলে বাঁক নিতেই সামনে পড়ল পুরনো আমলের বিশাল এক সাদা ম্যানশন। উঠান ও ড্রাইভওয়েতে ঘন হয়ে জন্মেছে ঝোপঝাড়। দ্বিতীয়বার না দেখেও যে-কেউ বুঝবে, গত কয়েক দশকে মেরামত করা হয়নি প্রকাণ্ড বাড়িটা। দেয়াল থেকে খসে পড়েছে রঙ। ক্রমে চারদিক থেকে বাড়ির দিকে চেপে এসেছে জঙ্গল। ওদিকে খেয়াল নেই কারও। রানার মাথায় চিন্তা এল: ম্যানশনের যে হাল, ওটার মালিক কী আর সুস্থ আছে?
এলিসার গাড়ি বাড়ির সামনে রাখতেই নেমে পড়ল ওরা চারজন। ‘ওই যে প্রফেসর!’ বলে উঠল রন।
এইমাত্র একতলার সদর দরজা খুলে বেরিয়ে এসেছেন এলোমেলো পোশাক পরা বয়স্ক এক লোক। তাঁর বয়স বড়জোর ষাট হলেও দেখাচ্ছে পঁচাশি। ধূসর রঙের একহাত দীর্ঘ চুল-দাড়ি। আগে বোধহয় গায়ের শার্টটা মেঝে মোছার কাজে লাগত, এমনই নোংরা। ডানহাতে প্রায়-খালি মদের বোতল। অন্যহাতে সোনালি তরলে ভরা গ্লাস। অবাক চোখে রানাদেরকে দেখলেন তিনি। ভাবতে পারেননি তাঁর বাড়িতে কেউ আসতে পারে। দাঁড়াতে গিয়ে টলমল করছেন।
‘যাব্বাবা!’ মনে মনে বলল রানা। ‘এ তো পুরো মাতাল!’
‘আজ বোধহয় ভোর থেকেই শুরু করেছেন,’ নিচু গলায় বলল জোসেফ। ‘অথবা রাতে আর ঘুমাতে যাননি।’
‘অ্যাই, চুপ!’ ফিসফিস করে স্বামীকে বকল এলিসা। পরক্ষণে চওড়া হাসি দিয়ে প্রফেসরের দিকে হাত নাড়ল। ‘কেমন আছেন, প্রফেসর! কী দারুণ সুন্দর সকাল, কী বলেন, স্যর? আপনার জন্যে কয়েকটা ডিম নিয়ে এসেছি।’
অতিথিদেরকে স্বাগত জানাতে গিয়ে কাঠের জীর্ণ বারান্দায় বেরোলেন প্রফেসর। রোদে যেভাবে চোখ পিটপিট করছেন, মনে হলো গত একসপ্তাহ ছিলেন গাঢ় অন্ধকারে। দরজা থেকে আরও তিন পা এগোতেই মচাৎ আওয়াজে ধসে গেল তাঁর পায়ের নিচে বারান্দার পচা তক্তা। মুহূর্তে গ্লাস, বোতল আর নিজের মোটা শরীর নিয়ে সাঁই করে পাতালমুখী হলেন তিনি। ভাঙা বারান্দার নিচ থেকে ভেসে এল করুণ গোঙানি: ‘ওরে, বাবা! এ আবার কী হলো? আমি কোথায়?’
গর্ত থেকে প্রফেসরকে টেনে তুলতে রানা আর জোসেফের লাগল তিন মিনিট। পুরো সময় চোখে আতঙ্ক নিয়ে ওদের কাজ দেখল এলিসা। দারুণ মজা পেয়েছে রন। ঠোঁটে মিটিমিটি হাসি। তবে আস্ত উদ্ধার করার পর দেখা গেল প্রফেসরের কিছুই হয়নি। এদিকে আছাড় খেয়ে নেশাও কমে গেছে। মাথার চুল থেকে ঝেড়ে ফেললেন পচা কাঠের টুকরো। তার ফাঁকে তাঁকে রক্ষা করেছে বলে জোসেফকে বারবার ধন্যবাদ দিতে লাগলেন।
‘আশা করি এভাবে আপনার বাড়িতে এসে হাজির হয়েছি বলে কিছু মনে করেননি, প্রফেসর,’ বলল এলিসা।
‘না-না, একদমই না,’ বললেন প্রফেসর ম্যাকগাইভার। ‘আজকাল তো কেউ আসেই না। তাই এলে খুশিই হই। ওহ্! ডিমগুলো তো খুব সুন্দর! অনেক ধন্যবাদ! প্লিয, আসুন, ভেতরে গিয়ে বসি। তবে ওই গর্ত থেকে সাবধান! পরে মেরামত করিয়ে নেব। আরে, রন, বাছা! তুমি তো গত ক’দিনে বেশ বড় হয়ে গেছ!’
এত ঝামেলার ভেতর প্রফেসরের মগজে খেলেনি, সঙ্গে করে এক অচেনা লোককে এনেছে গুডরিচরা। এবার হুঁশ হলো। ভুরু কুঁচকে রানাকে দেখলেন ম্যাকগাইভার। ‘আমার তো মনে হয় না আগে কখনও এঁকে দেখেছি। কী হতে পারে এঁর নাম?’
‘রেইনার,’ বলল রানা। ‘মরিস রেইনার।’
‘আমেরিকান বা ইউরোপিয়ান বলে তো মনে হচ্ছে না।’
‘আমাদের অতিথি,’ বলল জোসেফ। ‘উনি এসেছেন সুদূর বাংলাদেশ থেকে।’
‘জেনে খুব খুশি হলাম,’ রানার সঙ্গে হ্যাণ্ডশেক করলেন প্রফেসর। ‘আমার পরনে ভাল পোশাক নেই বলে মাফ করবেন। ভাবতেই পারিনি অতিথি আসবেন।’
একটু পর রানা বুঝল, টিভি বা খবরের কাগজ থেকে সাত সাগর তেরো নদী দূরে কল্পনার অদ্ভুত এক রাজ্যে বাস করেন প্রফেসর। মদের বোতল গিলে নিয়েছে তাঁর বেশিরভাগ সময়।
অগোছালো বড় এক কিচেনে ঢুকে ওরা দেখল, অন্তত বারোটা বেড়াল বাস করে ওখানে। একদিকের কোণে স্তূপ করা হয়েছে উইস্কির খালি কার্টন। সবকিছুর ওপর জমেছে পুরু ধুলো আর বেড়ালের রোম। বাড়ির ভেতর কেমন চিমসে দুর্গন্ধ। রানার মনে গভীর সন্দেহ জন্মাল, একটু বেশি মাতাল হলে যে-কোনও জায়গায় হিসু করেন প্রফেসর। প্রায় জোর করেই কফি তৈরির কাজে নামল এলিসা। কাবার্ড ঘাঁটতে লাগল কফি আর চিনির খোঁজে।
এদিকে ধুলোভরা দীর্ঘ একটা টেবিল দেখালেন প্রফেসর। যে যার মত বসতে গিয়ে চমকে গেল সবাই। রানার চেয়ারে ছিল মোটা এক বেড়াল। সাপের মত ফোঁস করে উঠে একলাফে কিচেনের আরেকদিকে গিয়ে পড়ল ওটা।
রানা বসতেই জানতে চাইলেন প্রফেসর ম্যাকগাইভার, ‘খুব খুশি হয়েছি, তবে কেন যেন মনে হচ্ছে জরুরি কোনও কাজেই দেখা করতে এসেছেন আপনারা।’
‘মরিস একজন লেখক, রানার আগে থেকে বলে দেয়া মিথ্যাটা ঝেড়ে দিল জোসেফ।
‘লেখক?’ রক্তলাল চোখে রানাকে দেখে নিয়ে হাসলেন প্রফেসর।
‘আমার ফিল্ড হিস্টোরিকাল নন-ফিকশন,’ বলল রানা। ‘লিখতে শুরু করেছি মাত্র কিছু দিন আগে।’
‘প্রফেসর, কথায় কথায় রেইনারকে বলেছি, ওর বইয়ের বেশকিছু বিষয় খুব ভাল করেই বোঝাতে পারবেন আপনি।’
‘উপায় থাকলে দ্বিধা করব না সাহায্য করতে,’ বললেন ম্যাকগাইভার। ‘রেইনার, আপনি তা হলে আমার ভাইয়ের মতই। আমি নিজেও বেশ কিছু বই লিখেছি।’ পাশের বুক শেল্‌ফ্ দেখালেন তিনি।
ওখানে রয়েছে বিশটার বেশি মোটা ভলিউম। সবগুলোর ওজনে টুপ করে ডুববে মাঝারি আকারের নৌকা। তবে আজকাল আর বাজারে পাওয়া যায় না এসব বই। প্রফেসরি করার স্বর্ণ যুগে এসব লেখেন ম্যাকগাইভার। বাড়ি থেকে রওনা হওয়ার আগে কয়েকটা ভলিউম রানাকে দেখিয়ে নিয়েছে জোসেফ। ভিলেনিউভ শহরে সেকেণ্ড হ্যাণ্ড বইয়ের দোকান থেকে কিনেছিল। সতেরো শত চুয়ান্ন থেকে তেষট্টি সালের ফ্রেঞ্চ ও রেড ইণ্ডিয়ানদের যুদ্ধের কথা লেখা আছে ওগুলোর একটায়। ঠাস বুনটে লেখা বইটির পৃষ্ঠা-সংখ্যা এক হাজারেরও বেশি। বিশেষ করে গুরুত্ব দেয়া হয়েছে লেক্সিংটন যুদ্ধের বিষয়ে। বইয়ের ভেতর লেখকের বিবলিওগ্রাফি পড়ে রানা জেনেছে, মস্তবড় পণ্ডিত এই প্রফেসর জ্যাক ম্যাক- গাইভার। তবে এ-ও ভেবেছে, রিসার্চ লাইব্রেরির বাইরে খুব কম মানুষই পড়েছে তাঁর বই।
‘আপনার তো তুলনা হয় না, স্যর,’ সম্মানের সঙ্গে বলল রানা। ‘আপনার মত একজন জ্ঞানী মানুষের সঙ্গে দেখা করতে পেরে খুবই সম্মানিত বোধ করছি।’
অক্সফোর্ড ইউনিভার্সিটিতে পড়ার সময় ভাল করেই জেনেছে রানা, দুনিয়ার বেশিরভাগ অ্যাকাডেমিক পাম্প খেয়ে বেলুনের মত ফুলে গেলেও কখনও ভেবে দেখেন না, আসলে কীজন্যে তাঁকে এত হাওয়া দেয়া হচ্ছে। এলিসা কড়া কফির মগ নিয়ে টেবিলের কাছে আসার আগেই প্রফেসর ম্যাকগাইভার হয়ে গেলেন রানার বুযম ফ্রেণ্ড! ‘বলো তো, তরুণ বন্ধু, তোমার জন্যে কী করতে পারি? দুনিয়ায় এমন কিছু নেই, যেটা তোমার জন্যে করতে দ্বিধা করব আমি।’
এবার সুযোগ পেয়ে নিজের বইয়ের ব্যাপারে ব্যাখ্যা দিল রানা। আমেরিকার কৃষ্ণাঙ্গিনী এক তরুণীর ওপর বিশেষ আলোকপাত করতে চায়। সেই মেয়ে ছিল গৃহযুদ্ধের সময় একজন গুপ্তচর। ‘আসলে সবাই তো বিখ্যাত হ্যারিয়েট টুবম্যান বা মেরি এলিযাবেথ ব্রাউযারের কথা বহুবার শুনেছে,’ পাকা ইতিহাসবিদের ভঙ্গিতে বলল রানা। ‘তাই ভাবলাম, আমি আলোকপাত করব অপেক্ষাকৃত কম খ্যাত গুপ্তচরদের ওপর। যেমন ওই শেলি লং ল্যান্স।
প্রশিক্ষিত মিলিটারি স্নাইপার এবং কাউন্টার স্নাইপার হিসেবে কাজ করতে অভ্যস্ত রানা। এবারও বহু দূর থেকেই বুলেট ছুঁড়েছে টার্গেটে। বেশি আগ্রহ না দেখিয়েই জানিয়েছে শেলি লং ল্যান্সের কথা। জরুরি কোনও তথ্য থাকলে তাতেই কাজ হবে ভেবেছে। আগামী কয়েক মুহূর্তে প্রফেসর যদি বলেন, ‘না তো, রেইনার, বাপের জন্মেও শুনিনি শেলি লং ল্যান্সের নাম,’ তা হলে মাঠে মারা পড়বে ওর সব প্রচেষ্টা।
ঘরে নেমেছে থমথমে নীরবতা। অনুভূতিহীন চেহারায় নিজের হাতের তালুর দিকে চেয়ে আছেন প্রফেসর। পেরিয়ে গেল প্রায় পঁচিশ সেকেণ্ড। রানা বুঝে গেল, টার্গেটের অন্তত হাজার ফুট দূর দিয়ে গেছে ওর গুলি। চোখে সম্মান নিয়ে প্রাক্তন শিক্ষকের দিকে চেয়ে আছে কিশোর রন। পরস্পর চোখাচোখি করছে এলিসা আর জোসেফ।
পুরো একমিনিট পর ফোলা হাতে কফির মগ নিলেন প্রফেসর ম্যাকগাইভার। নাকের কাছে নিয়ে বার কয়েক শ্বাস, নিলেন। রানার ধারণা হলো, কফির মগের ভেতর উইস্কির প্রিয় গন্ধ খুঁজছেন ভদ্রলোক। একবার চুমুক দিলেন কড়া তরলে।
অধৈর্য হয়ে গেছে রানা। নরম সুরে জানতে চাইল, ‘এ ব্যাপারে কিছু বলবেন, প্রফেসর?’
হাতের চেটো দিয়ে ঠোঁট মুছলেন ম্যাকগাইভার। টেবিলে মগ নামিয়ে রেখে বললেন, ‘আসলে, রেইনার, রিসার্চ করতে গিয়ে এরই ভেতর বহু দূর এগিয়ে গেছ তুমি। আমি অবাক না হয়ে পারিনি। আজকালকার কোনও ছেলে জানতেই চায় না গৃহযুদ্ধের সময় কী অবস্থান ছিল দক্ষিণ আর উত্তরের স্টেটগুলোর। বা কী ভূমিকা ছিল শেলি লং ল্যান্সের।
‘আপনি তো, স্যর, আমার ধারণা ওই বিষয়ে দুনিয়ার সেরা অ্যাকাডেমিক,’ আবারও বেলুনের মুখে ফুঁ দিল রানা।
‘ঘটনা এদিকের এলাকার, না জেনে উপায় কী? গোটা ব্যাপারটার ভেতর নাটকীয়তারও শেষ ছিল না। তোমার হাতে যথেষ্ট সময় থাকলে, সব খুলে বলতে আপত্তি নেই আমার। আসলে এতদিনে শেলি লং ল্যান্সের নাম ভুলেই যেত সবাই, কিন্তু মনে রেখে দিয়েছে অন্য কারণে।’
বহু বছর ধরেই মাত্রাতিরিক্ত মদ্যপান করে নিজের বারোটা বাজিয়ে ছেড়েছেন প্রফেসর জ্যাক ম্যাকগাইভার। তবে এখনও ভেজিটেবল হয়নি তুখোড় মগজটা। ভদ্রলোক অদ্ভুত এক কাহিনী বলতে শুরু করায় তাঁর কথায় পূর্ণ মনোযোগ দিল রানা।‘আসলে, মরিস, মানুষ ভুলেই গেছে যে যুদ্ধের সময় উত্তরের রাজ্যগুলোর চেয়ে নানান দিক থেকে ভাল অবস্থানে ছিল দক্ষিণের কনফেডারেসি,’ বললেন প্রফেসর। ‘বিদ্রোহী আর্মিতে ছিল তরুণ ও যুবকদের বিশাল বাহিনী। তাদের বেশিরভাগই এসেছে দরিদ্র পরিবার থেকে। এদিকের এলাকা ভাল করেই চিনত তারা। সেই ছোটবেলা থেকেই শিকার করে পরিবারের পেট চালাত। ফলে তারা অনায়াসেই হয়ে ওঠে দুর্দান্ত, দুর্ধর্ষ গেরিলা যোদ্ধা। শুধু তা-ই নয়, বোকার মত উত্তর রাজ্যের পদাতিক জেনারেল জর্জ ম্যাকক্লেল্যাণ্ডের ওপর ইউনিয়ান আর্মির দায়িত্ব দেন প্রেসিডেন্ট আব্রাহাম লিঙ্কন। ওটা ছিল চরম ভুল। ওই লোকের চেয়ে সেনাপতি হিসেবে নানান দিক থেকে দক্ষ ছিলেন দক্ষিণের জেনারেল স্টোনওয়েল জ্যাকসন, নাথান বেডফোর্ড ফরেস্ট বা রবার্টস ই. লি। ফলে যুদ্ধের শুরুর দিকে একের পর এক সফলতা নিজেদের ঝুলিতে পুরল দক্ষিণের রাজ্য। যেমন আঠারো শ’ একষট্টি সালের বুল রানের প্রথম যুদ্ধে ইউনিয়ান আর্মিকে হতভম্ব করে দেয় তারা। পরের কয়েক বছর সাধারণ মানুষ ধরে নেয়, এ যুদ্ধে নির্ঘাত হারবে উত্তর রাজ্যের ইউনিয়ান।’
চুপ হয়ে ভুরু কুঁচকে কী যেন ভাবলেন ম্যাকগাইভার, তারপর বললেন, ‘তবে আমাদের মনে রাখতে হবে, সাধারণ কোনও যুদ্ধ ছিল না ওটা। ব্রিটিশ সাম্রাজ্যবাদীদের কাছ থেকে স্বাধীনতা অর্জনের বিষয় ছিল না। ইতিহাসের পাতায় যা-ই লেখা হোক, আসলে ওই যুদ্ধের ফলে বদলে যায় এ দেশের মানুষের ভবিষ্যৎ। আমরা হয়ে উঠি অন্য ধরনের মানসিকতার মানুষ। দক্ষিণ যদি স্বাধীন দেশ হিসেবে টিকে যেত, ভাগ হয়ে আজকের আমেরিকায় থাকত একেবারেই ভিন্ন মানসিকতার দুটো জাতি। ফলে উনিশ ও বিংশ শতকে একের পর এক যুদ্ধে বিপর্যস্ত হতো উত্তর এবং দক্ষিণ অঞ্চল। হয়তো কখনওই দুনিয়ার সবচেয়ে ক্ষমতাশালী দেশ হতো না আমেরিকা। আর তার ফলে অন্যরকম হতো নানান দেশের গ্লোবাল রাজনীতি এবং অর্থনীতি।’
কফিতে চুমুক দিয়ে টেবিলে মগ রাখলেন প্রফেসর। ‘এবার মূল কথায় আসি। উত্তরদিকের রাজ্যগুলোয় ছিল অনেক বেশি মানুষ, তার ওপর ওরা ছিল শিল্পোন্নত। ফলে দক্ষিণের রাজ্যগুলো প্রথমদিকে যুদ্ধে ভাল করলেও উত্তরের আধুনিকায়নের কারণে নানানদিক থেকে পিছিয়ে পড়ে তারা। আঠারো শ’ চৌষট্টি সালে দক্ষিণের রাজ্যগুলোর ভেতর শুরু হলো পর্যাপ্ত সম্পদের ভাটা। সে সময়ে ইউনিয়ান আর্মি পেল দক্ষ এক কমাণ্ডার-ইন-চিফ। তিনি ছিলেন জেনারেল ইউলিসিস এস. গ্র্যাণ্ড। দুর্দান্ত লড়াই শুরু করলেন তিনি। সবার মনে জুগিয়ে দিলেন আত্মবিশ্বাস। সবাই বুঝে গেল, এই অসাধারণ সেনাপতির রণকৌশলের জন্যে শেষপর্যন্ত যুদ্ধে বিজয়ী হবে উত্তরের রাজ্যগুলো। এদিকে মন ভেঙে গেল দক্ষিণের বিশৃঙ্খল সৈনিকদের। তা ছাড়া, যথেষ্ট পরিমাণে খাবার, অস্ত্র বা গোলাগুলিও ছিল না তাদের কাছে। দক্ষিণের মানুষ যুদ্ধের প্রতি পদে বুঝতে লাগল, ঘনিয়ে এসেছে চরম পরাজয়। তার ওপর, নানাদিক থেকে বন্ধুরাষ্ট্র ফ্রান্সের সাহায্য পাবে ভেবেছিল দক্ষিণের নেতারা। কিন্তু তারা মুখ ফিরিয়ে নেয়ায় যুদ্ধে জেতার শেষ আশাও মিলিয়ে গেল। অসহায় হয়ে পড়ল দক্ষিণের রাজ্যগুলো। যুদ্ধের কারণে দাউ-দাউ করে পুড়ছে তাদের একের পর এক শহর। খাবার নেই যে পেট ভরাবে কেউ। ভুট্টার ফসলহীন ফাঁকা মাঠে পড়ে থাকল দশ হাজারেরও বেশি মৃত মানুষ। দক্ষিণের রাজ্যের ক্ষমতাশালীরা বুঝল, এ ভয়াবহ পরিবেশে জরুরি ভিত্তিতে দ্রুত কিছু করতে হবে।’
ক’মুহূর্ত বিশ্রাম নিয়ে মুখ খুললেন প্রফেসর, ‘একটা বাস্তব সত্য হচ্ছে: যুদ্ধের সময়ে নানান ষড়যন্ত্রমূলক প্লট গজিয়ে ওঠে মানুষের মগজে। যেমন, ঠিক করা হয়েছিল, খুন করা হবে আব্রাহাম লিঙ্কনকে। যদিও পরে তা সম্ভব হয়নি। যাক গে, যুদ্ধে হারছেন বলে গোপনে কনফেডারেট আর্মির ক’জন কমাণ্ডার কথা বলেন লুইযিয়ানার নামকরা এক জমিদারের সঙ্গে। ওই লোক ছিল টেক্সাসের মানুষ। নাম ডক্টর উইলিয়াম এফ. নোভাক। তার প্ল্যান্টেশন ছিল এই ক্লোভিস প্যারিশেই।’
নোভাক নামটা শুনেই সতর্ক হয়েছে রানা। দু’একদিনের ভেতর শুনেছে নামটা, যদিও মনে পড়ল না, কে বলেছে।
‘অদ্ভুত স্বভাবের লোক ছিল উইলিয়াম এফ. নোভাক, ‘ বললেন ম্যাকগাইভার, ‘খুবই উচ্চাকাঙ্ক্ষী ব্যবসায়ী। আজকের হিসেবে তার ছিল অন্তত এক শ’ মিলিয়ন ডলারেরও বেশি সম্পত্তি ও সম্পদ। কথাটা ভুলও হতে পারে। হয়তো বিলিয়নেয়ারই ছিল সে। তবে তার বিজ্ঞান বিষয়ক দক্ষতা এবং ডাক্তারি বিদ্যার কারণে হয়ে ওঠে ভয়ঙ্কর এক ষড়যন্ত্রের মূল চালক। ওই পরিকল্পনা সফল হলে চরম পরিণতি হতো ইউনিয়ান আর্মির। অফিশিয়ালি ওই কুকীর্তির অনুমোদন দিত না কনফেডারেটদের ওপরমহল। তবে বাধ্য হলে কী-ই না করে মানুষ! যুদ্ধের সময় সাধারণ সব মানবিক রীতি-নীতি হারিয়ে বসে সবাই। যদিও শেষতক যুদ্ধের ময়দানে করা হয়নি সেই মারাত্মক অন্যায়।’
প্রফেসরের কফির মগ খালি। ওটা টেবিলে রেখে খক-খক করে কাশতে লাগলেন তিনি। একটু পর কাশির দমক সামলে নিয়ে বললেন, ‘এক্সকিউয মি। গত ক’বছর এত কথা বলিনি। একেবারে শুকনো কাঠের গুঁড়ো হয়ে গেছে গলাটা।’
‘আপনাকে একগ্লাস পানি দেব, প্রফেসর?’ নরম সুরে জানতে চাইল এলিসা।
কথাটা শুনে চেহারা বিকৃত করলেন প্রফেসর। তাঁর ভাব দেখে রানার মনে হলো, বিষ খাইয়ে দেয়া হয়েছে তাঁকে তর্জনী তুলে একটু দূরের কাবার্ড দেখালেন। ‘তোমার মঙ্গল হোক, মিসেস গুডরিচ, তবে পানি নয়, আমার চাই ওটার ভেতরের জিনিস।’
এলিসা গিয়ে কাবার্ড খুলতেই রানা দেখল, ভেতরে সারি দিয়ে রাখা অন্তত বিশটা উইস্কির বোতল। কাবার্ডের দিকে মগ বাড়িয়ে দিলেন প্রফেসর। চেহারায় অনিচ্ছা নিয়ে একটা বোতলের ছিপি খুলে কানায় কানায় মগটা ভরে দিল এলিসা। ঠোটের কাছে মগ নিয়ে সোনালি তরলে লম্বা চুমুক দিলেন প্রফেসর। ‘আহ্! কী শান্তি! এবার আগের কথায় ফেরা যাক। আমি যেন কোথায় ছিলাম?’
‘নোভাকের পরিকল্পনা সফল হলে ভয়ঙ্কর পরিণতি হতো ইউনিয়ান আর্মির,’ খেই ধরিয়ে দিল রানা। বুঝতে পারছে, জরুরি কিছু বলবেন প্রফেসর। তবে নতুন করে উইস্কি গিলতে শুরু করেছেন তিনি। জরুরি তথ্যটা জানাতে গিয়ে কতটা সময় নেবেন, তা বোঝার উপায় নেই।
আরেক ঢোক উইস্কি গিলে রানাকে দেখলেন প্রফেসর। ‘মরিস, বলো তো, আসলে কতটা জানো বায়োলজিকাল ওঅরফেয়ার সম্পর্কে?’
বিস্ময় লুকিয়ে বলল রানা, ‘অতি সামান্য।’
‘উইলিয়াম এফ. নোভাক ও তার সঙ্গীরাও বেশি কিছু জানত না। তবে এটা বুঝে গিয়েছিল, যেভাবেই হোক যুদ্ধে জিততে হবে। ন্যায় বা অন্যায়ের কথা তারা ভেবে দেখেনি। আঠারো শত চৌষট্টি সালেও পুরনো বিষয় ছিল না বায়োলজিকাল ওঅরফেয়ার। আগেও বহুবার রোগাক্রান্ত মানুষ বা প্রাণীকে নেয়া হয়েছে শত্রু এলাকায়, যাতে রোগে ভুগে কাবু হয় শত্রুপক্ষ। অবরুদ্ধ শহরের পানি সরবরাহে মেশানো হয়েছে বিষ বা ক্ষতিকর রাসায়নিক পদার্থ। মধ্যযুগে শত্রু-নগরীর প্রাচীরের বাইরে থেকে ক্যাটাপল্ট দিয়ে দুর্গের ভিতরে ছুঁড়ে ফেলা হতো প্লেগে মরা মানুষের দেহ। রোগের জীবাণুর আক্রমণে মারাও গেছে হাজার হাজার মানুষ। ধারণা করা হয়, রেড ইণ্ডিয়ানদের পরাজিত করতে তাদের এলাকায় গুটি বসন্ত ভরা কম্বল ফেলেছিল কলোনিস্ট ব্রিটিশ আর্মি। তাদেরই এক হারামি ব্রিটিশ কমাণ্ডার-ইন-চিফের নাম ব্যারন জেফরি আমহার্স্ট। পরে কুইবেক এলাকার গভর্নর হয় সে। তার অধীনস্থ এক লোকের কাছে চিঠিতে লেখে সে: ‘অভিশপ্ত নীচজাতির মানুষগুলোকে সম্পূর্ণ ধ্বংস করতে হবে।’ তার মতলব খুব পরিষ্কার ছিল। তার কিছু দিনের ভেতর রোগে ভুগে মরল অন্তত পাঁচ লাখ রেড ইণ্ডিয়ান।’
‘এ তো গণহত্যা,’ তিক্ত স্বরে বলল এলিসা।
‘অবাক হওয়ার কিছু নেই, ম্যাম,’ বললেন প্রফেসর। ‘মানুষ আসলে এমনই হারামি প্রাণী। এই ধরনের প্লেগ বা রোগ ছড়িয়ে দেয়ার ব্যাপারটা মাথায় রেখেছিল ডক্টর নোভাক। তার এক সহকর্মীর কাছ থেকে জেনেছিল, প্রচণ্ড কলেরা মহামারি চলছে বারমুডা এলাকায়। মারা পড়ছে হাজার হাজার মানুষ। কাজেই তাদের পোশাক সংগ্রহে নামে সে। সবই রাখা হয়েছিল বিশেষভাবে তৈরি বায়ুরোধক কাঠের পিপেতে। ঠিক করা হয়, এসব মারণাস্ত্র পৌঁছে দেয়া হবে টেক্সাসের গ্যালভেস্টন বন্দরে। ওটাই ছিল নোভাকের জন্মস্থান। সংক্রমিত কাপড়চোপড় সংগ্রহে কনফেডারেটদের একটা দল জাহাজ নিয়ে যায় বারমুডায়। কলেরার জীবাণু সংগ্রহ করে দক্ষিণ সাগরে ইউনিয়ান ফ্লিটকে ফাঁকি দিয়ে পৌছুত উত্তরদিকের নিউ ইয়র্ক, বস্টন, শিকাগো আর ওয়াশিংটনে। তা পারলেই ওসব শহরে সাধারণ মানুষের ব্যবহৃত জলাধারে জীবাণু মিশিয়ে দিত কনফেডারেটরা।’
কিছুক্ষণ চুপ করে থেকে তৃষ্ণার্তের মত তিন ঢোক উইস্কি গিললেন প্রফেসর ম্যাকগাইভার। আবারও শুরু করলেন, ‘ভাবতে পারো, উত্তরদিকের রাজ্যগুলোর প্রাণকেন্দ্রে হঠাৎ করেই দাবানলের মত ছড়িয়ে গেছে মৃত্যুবাহী রোগ? সে আমলে কয়েকটা রোগের ভেতর অন্যতম ছিল কলেরা। উপনিবেশ করার সময় ব্রিটিশ আর্মি যে ক্ষতি করেছিল রেড ইণ্ডিয়ান উপজাতির, তার অন্তত দশগুণ মহামারি তৈরি করত ডক্টর নোভাক। বিপর্যস্ত হতো ইউনিয়ান আর্মির শক্তিশালী সব ঘাঁটি। বলা যায় না, হয়তো পটাপট মরত উত্তরদিকের সরকারের বড় পদের ক্ষমতাশালী লোকজন। ফলে অনেক দুর্বল হতো ইউনিয়ান আর্মি। আর সেই সুযোগে নিজেদেরকে সামলে নিত দক্ষিণের সরকার। নতুন করে উত্তরের রাজ্যে হামলা করত তাদের আর্মি। হয়তো বদলে যেত ইউএসএ-র ভবিষ্যৎ। … কী বুঝলে, বুঝলে, মরিস?’
আনমনে মাথা নাড়ছে এলিসা ও জোসেফ। মুখ শুকিয়ে গেছে কিশোর রনের। কী ঘটত, বুঝতে পেরেছে রানা। মূল বিষয়ে যেতে চাইল ও, ‘এসবের ভেতর কীভাবে জড়িয়ে গেল শেলি লং ল্যান্স?’
‘এবার সে কথাই বলব। সাধারণ এক ক্রীতদাসী ছিল সে। কাজ করত নোভাকের তুলার প্ল্যান্টেশনে। কাজের মেয়ে হিসেবে থেকেছে নোভাকের রাজপ্রাসাদের মত বাড়ি থাউয্যাণ্ড ওক-এ। ধারণা করা হয়, শেলির যখন নয় বছর বয়স, সেসময়ে ডিপথেরিয়ায় মারা গিয়েছিল তার মা। বাবা মরে টিটেনাসের সংক্রমণে। সে সময়ে খুব খারাপ পরিবেশে প্ল্যান্টেশনে বাস করত ক্রীতদাসরা। তাদের গড় আয়ুও ছিল খুব কম। তিরিশ বছর পেরোেত না কেউ। তবে নানান রোগ থেকে বেঁচে গেল শেলি লং ল্যান্স আর তার বোন।’
‘জিলিয়ান লং ল্যান্স,’ বলল রানা। ‘শেলির যমজ বোন।’
মাথা দোলালেন প্রফেসর ম্যাকগাইভার। ‘সে আমলে খাবারের প্রচণ্ড অভাব ছিল ক্রীতদাসদের। তাদের ভেতর খুব কম পরিবারেই যমজ সন্তান হতো। আর যারা জন্মাত, তাদের বেশিরভাগই মরত শিশু বয়সেই। পনেরো বা ষোলো বছর বয়সে জিলিয়ান রয়ে গেল প্ল্যান্টেশনে। আর ম্যানশনের গৃহস্থালী কাজের জন্যে নেয়া হলো তার বোনকে। পদোন্নতিই বলা চলে। রান্না করা, ঘর গোছানো, টেবিলে খাবার দেয়া… কাজের শেষ ছিল না শেলির। নোভাক কখনও তাকে ভোগ করেছে কি না, তা আমরা জানতে পারিনি। তবে ইতিহাসবিদরা লিখেছেন, বুদ্ধিমতী, চটপটে মেয়ে ছিল শেলি লং ল্যান্স। যে-কোনও কাজে ভরসা রাখা যেত তার ওপর। অনুগত এমন ক্রীতদাস-দাসীদেরকেই পছন্দ করত বড়লোকরা। শেলির ছিল অদ্ভুত এক গুণ। একবার কিছু শুনলে গড়গড় করে সব রিপিট করতে পারত। তার নেমোনিক স্মৃতিশক্তি আর ওই গুণ কাজে লাগল এক দুপুরে। তখন লাঞ্চের পর গোপন মিটিং করছিল নোভাক ও কয়েকজন কনফেডারেট আর্মি অফিসার। এ থেকে বুঝে নাও, ক্রীতদাস বা ক্রীতদাসীদেরকে কতটা মানুষ বলে গণ্য করত শ্বেতাঙ্গরা। আর, সেজন্যেই নোভাক ভাবতেও পারেনি মিটিঙে তাদের বলা সব কথা মন দিয়ে গিলছে শেলি।’
হঠাৎ টেবিলে লাফিয়ে উঠল কালো একটা বেড়াল। প্রফেসরের মগে গা ঘষতে শুরু করতেই ঠেলে ওটাকে সরিয়ে দিলেন ম্যাকগাইভার। নতুন করে বোতল থেকে মদ ভরে নিলেন মগে। খুব দ্রুত খালি হচ্ছে উইস্কির বোতল। আবারও বলতে লাগলেন তিনি, ‘শেলি লং ল্যান্স যে শুধু বুদ্ধিমতী ছিল, তা-ই নয়, খুব সাহসীও ছিল। ভাল করেই বুঝেছিল, এরপর কী ঘটবে যুদ্ধের ময়দানে। তখনই ঠিক করে ফেলল, যোগাযোগ করবে ইউনিয়ান আর্মির কোনও অফিসারের সঙ্গে। আমরা জানি না, কীভাবে সে তথ্য পাচার করে। তবে এটা ধরে নেয়া যায়, এক বা দুই সপ্তাহের ভেতর কিংবদন্তির পিঙ্কারটন ডিটেকটিভ এজেন্সির কোনও আণ্ডারকাভার এজেন্টের সঙ্গে কথা বলে সে। ওই লোক আবার লিঙ্কনের হয়ে গোপন তথ্য সংগ্রহের জন্যে ঘুরে বেড়াচ্ছিল দক্ষিণের এলাকায়। গৃহযুদ্ধের সময় এমন শত শত গুপ্তচর ছিল দুই পক্ষেরই। সব যুদ্ধেই এমন হয়। দক্ষিণে যেমন ছিল কুখ্যাত গুপ্তচর বেলে বয়েড। একইভাবে ইউনিয়ানকে টিকিয়ে রাখতে গুপ্তচরদের ওপর নির্ভরশীল ছিল উত্তরের রাজ্যগুলো।
‘যাই হোক, এরপর ঘটতে লাগল একের পর এক ঘটনা। ওদিকে নোভাকের জাহাজ রয়েছে বারমুডার তীরে। ওটাতে তোলা হয়েছে জীবাণু ভরা পিপে। এদিকে আব্রাহাম লিঙ্কনের কানে গেল শেলির কাছ থেকে পাওয়া তথ্য। ভীষণ ভয় পেলেন লিঙ্কন। দেরি না করে নোভাকের জাহাজটা খুঁজে বের করে পুড়িয়ে বা ডুবিয়ে দেয়ার জন্যে ইউনিয়ান নেভির চারটে ফ্রিগেট পাঠিয়ে দিলেন তিনি। বাহামার উপকূলে নোভাকের জাহাজ পৌঁছুবার আগেই ধ্বংস করে দেয়া হলো ওটা। সেসময়ে আবার রেড রিভার ক্যাম্পেইন শুরু করল ইউনিয়ান আর্মি। আঠারো শ’ চৌষট্টি সালের মে মাসে তারা ঢুকল লুইযিয়ানার অনেক গভীরে। বড় একটা ডিটাচমেন্টকে পাঠানো হলো ক্লোভিস প্যারিশে। যেহেতু আইন অনুযায়ী কোনও কনফেডারেট নাগরিককে কোর্ট মার্শাল করতে পারবে না ইউনিয়ান আর্মি, তাই ওই দলকে হুকুম দেয়া হলো নির্দিষ্ট এস্টেটে গিয়ে গোপনে নোভাককে হত্যা করতে। ওই একই দিনে পুড়িয়ে ছাই করে দেয়া হলো ভিলেনিউভ শহর। ইউনিয়ান আর্মির বিশেষ একটি দল গেল নোভাকের বাড়ি থাউয্যাণ্ড ওক-এ। কামানের আঘাতে বিধ্বস্ত হলো বিশাল ম্যানশন। ওই হামলায় মারা পড়ল নোভাকের বিশ্বস্ত ক’জন কর্মচারী এবং ফোরম্যান। আগুন ও ধোঁয়ার ভেতর খুঁজতে গিয়ে ইউনিয়ান আর্মি বুঝল, কোনও এক সুযোগে পালিয়ে গেছে উইলিয়াম এফ. নোভাক। সে ইউনিয়ানের বিরুদ্ধে ভয়ঙ্কর অশুভ পরিকল্পনা করেছিল বলে মাটির সঙ্গে মিশিয়ে দেয়া হলো তার এস্টেট আর প্ল্যান্টেশন।’
‘ওই জায়গা দেখেছি,’ বলল জোসেফ। ‘ওখানে আছে শুধু ভাঙাচোরা ইঁট আর পাথরের ধ্বংসাবশেষ।’
‘এরপর শেলির কী হলো?’ জানতে চাইল রানা।
‘শোনা যায় শেলিকে উত্তরের কোনও রাজ্যে সরিয়ে নেয়ার নির্দেশ দেন আব্রাহাম লিঙ্কন। মেয়েটার সাহসের জন্যে পুরস্কারও দিতে চান। কিন্তু ক্লোভিস প্যারিশ ছেড়ে বোনকে ফেলে কোথাও যেতে রাজি হয়নি শেলি। তার ইচ্ছেকে সম্মান দেখানো হয়। তবে পরে করুণভাবে মারা যায় সে। নোভাক তো পালিয়ে গিয়েছিল, কিন্তু তার আগে বাড়ির ছাত ধসিয়ে কামানের গোলা পড়লে পঙ্গু হয় সে। আরেকটু হলে পিষে যেত। যেভাবেই হোক পালিয়ে তো গেল, ওদিকে নতুন নির্বাচিত সরকারের তরফ থেকে কেড়ে নেয়া হলো তার সব সম্পত্তি ও সম্পদ। ভয়ানক অপরাধ করতে যাচ্ছিল বলে এমন কী দক্ষিণের মানুষও মন্দ কথা বলতে লাগল নোভাকের বিরুদ্ধে। আর যাই হোক, নিরীহ মানুষকে গণহারে হত্যার ব্যাপারটাকে ভাল চোখে দেখেনি কেউ।
‘এরপর কিসেচি হিলের জঙ্গলে লুকিয়ে থাকল অসুস্থ নোভাক। পরে বিয়ে করলে তার একটা ছেলেও হলো। অনেকে বলে, তখনও নোভাককে ঘিরে রাখত চরমভাবে বঞ্চিত একদল বিদ্রোহী। তারা হয়ে ওঠে গলাকাটা ডাকাত শপথ করে, একদিন প্রতিশোধ নেবে কালো কুত্তীর ওপর।’ চট করে এলিসাকে দেখলেন প্রফেসর। ‘মাফ করবে, ম্যাম। ওটাই ছিল তাদের মুখের ভাষা।’
‘তারা বাজে লোক ছিল, আপনি যে নিজে থেকে খারাপ কিছু বলছেন না, তা বুঝতে পেরেছি,’ মৃদু হাসল এলিসা।
‘নোভাক ভাল করেই বুঝেছিল, শেলি লং ল্যান্সের জন্যেই এত বড় শাস্তি পেয়েছে সে,’ বললেন প্রফেসর।
‘কাজেই গোপন আস্তানা থেকে শেলির ওপর হামলা করল সে বা তার লোক?’ যা বুঝবার বুঝে গেছে রানা।
‘চরম প্রতিশোধ নেবে এটাই তো স্বাভাবিক,’ বললেন প্রফেসর। ‘ওরা তো অমানুষ ছিল।’
‘এরপর আঠারো শ’ তিয়াত্তর সালে সেইবার দিয়ে খুন করা হলো শেলি লং ল্যান্সকে,’ কথা শেষ করল রানা।
‘তার এক সঙ্গী উপহার দিয়েছিল উইলিয়াম এফ. নোভাককে ওই তলোয়ার। ওটা দিয়েই খুন করা হয় শেলিকে। কৃষ্ণাঙ্গরা দোষ দিল নোভাককে। তবে আইন- শৃঙ্খলা বাহিনীর তরফ থেকে কোনও অভিযোগ তোলা হলো না লোকটার বিরুদ্ধে।’
‘শেলি কি বিয়ে করেছিল?’ জানতে চাইল রানা।
‘হ্যাঁ। ওরই মত মুক্তি পাওয়া এক ক্রীতদাসকে বিয়ে করেছিল। সেই লোকের নাম ছিল জোনাথন স্মিথ। দুটো ছেলেমেয়ে হয় তাদের।’
‘তাদের এই দুই সন্তানের কী হলো?’
‘জানি না, বললেন প্রফেসর। ‘জোনাথন স্মিথ আর তার বাচ্চারা শেলির মত খুন হয়েছিল কি না, ইতিহাসে উল্লেখ নেই। তাদের মতই মানুষের মন থেকে হারিয়ে গেছে নোভাকের চিহ্নও। আর কখনও তাকে দেখতে পায়নি কেউ।’
গলা পর্যন্ত মদ গিলে বসে বসে টলছেন প্রফেসর জ্যাক ম্যাকগাইভার। প্রায় ফুরিয়ে গেছে বোতল। ভারী হয়েছে তাঁর কণ্ঠস্বর। বারবার বুজে ফেলছেন চোখের পাতা। এখন পর্যন্ত যা শুনেছে, চুপচাপ হজম করছে রানা, এলিসা, জোসেফ আর রন। বোতলের শেষ দুই ঢোক মদ গলায় ঢাললেন প্রফেসর। শুরু হয়েছে একের পর এক বড় বড় হিক্কা।
‘যা বলেছি, ঠিক তাই লিখেছে ইতিহাসের বাচ্চারা। এর বেশি আর কিচ্ছু জানি না। জানব কী করে? আমি তো এক বিভ্রান্ত, ভ্রষ্ট-পণ্ডিত। লোকে লোকারণ্য গির্জায় গুরুগম্ভীর প্রার্থনার সময়ে ঠিক মাঝখানে বসা এক দুষ্ট ছেলের পুট করে দুর্গন্ধ ছেড়ে দেয়া বাতাস আমি। বুঝলেন না?’
এই পর্যন্ত বলেই টেবিলে মাথা রেখে ঘুমিয়ে পড়লেন জ্ঞানী প্রফেসর!‘রানা, কী বুঝলে?’ বিরক্ত চোখে প্রফেসরকে দেখল জোসেফ। ‘এতবড় একজন জ্ঞানী মানুষ, নেশার খপ্পরে পড়ে শেষ হয়ে গেলেন!’
‘উনি কি এখনও বেঁচে আছেন?’ প্রাক্তন শিক্ষকের বাহুতে হালকা একটা চিমটি কাটল রন।
ভারী স্তূপের তরফ থেকে কোনও সাড়া নেই। করুণার দৃষ্টিতে প্রফেসরকে দেখছে এলিসা। ‘এভাবে মদ গিললে বেশি দিন বাঁচবেন না। ….রানা? কী ভাবছ?’
চেয়ারে হেলান দিয়ে রানা বলল, ‘বারবার মনে হচ্ছে, আমি লুইযিয়ানায় এসে গোলমালে জড়িয়ে যাওয়ার পর কেউ না কেউ বলেছে নোভাক নামটা। কিন্তু মনে পড়ছে না, কথাটা কে বলেছে।’
‘নিশ্চয়ই ক্লোভিস প্যারিশের কেউ,’ বলল জোসেফ। ‘সবাই তো সব জানে। নোভাক বংশ এদিকের এলাকায় ঘেয়ো কুকুরের মতই ঘৃণ্য। তাদের কথা এমন কী ভাবতেও চায় না কেউ।’
‘যাদের কথা বলছ, তারা কি উইলিয়াম এফ. নোভাকের উত্তরপুরুষ?’ জানতে চাইল রানা।
‘দক্ষিণের এতটা গভীরে, রানা, সবাই তো আমরা একে অপরের আত্মীয়। খেয়াল করোনি, ক্যাজুন মহিলাদের সামনের দাঁত ইঁদুরের দাঁতের মতই ছোট? কয়েক পুরুষ আগেও ওরা ছিল ফ্রেঞ্চ।’
‘বাজে কথা বলবে না তো, জো,’ ধমক দিল এলিসা।
‘সত্যি কথা হচ্ছে, আমাদের জিন বেশি দূরের মানুষের সঙ্গে মেশার সুযোগ পায়নি,’ বলল জোসেফ। ‘মাত্র কয়েকটা পরিবারের ভেতর বারবার বিয়ে হয়েছে বলে রোগগুলোও একইরকম। আচরণও এক। ওই একই কারণে নোভাকরা সবাই বেপরোয়া আর সাইকোপ্যাথ। আইনের ধার ধারে না। প্রফেসরের কথাই ঠিক। উইলিয়াম এফ. নোভাকও ছিল নৃশংস খুনি। আর সেজন্যেই সেইবার দিয়ে হত্যা করে শেলি লং ল্যান্সকে। তার উত্তরপুরুষরাও একই ধরনের ইবলিশ। রানা, এখন নিশ্চয়ই বুঝতে পারছ, কারা খুন করেছে লিয বাউয়ারকে?’
সরাসরি জোসেফের চোখে তাকাল রানা। ‘তুমি বরং একটু খুলে বলো বর্তমান সময়ের নোভাকদের ব্যাপারে।’
এখানে আছে ওরা তিন ভাই,’ বলল জোসেফ। ‘আমার কপাল মন্দ, একসময়ে আমি ছিলাম তাদের ছোটভাই প্যাট্রিক নোভাকের উকিল। সেটা অবশ্য কয়েক বছর আগের কথা। এখন তার বয়স তিরিশের মত। তবে মানুষ হতে পারেনি। আমার জানা সবচেয়ে নীচ লোক ওই প্যাট্রিক। ঘুমন্ত কুকুরের গায়ে পেট্রল ঢেলে আগুন ধরিয়ে দিয়ে আনন্দ পেত। নিশ্চয়ই এ থেকে অনেক কিছুই বুঝতে পারছ। বিক্রির উদ্দেশে অর্ধেক আউন্স মেথামফেটামিন রাখার দায়ে তাকে গ্রেফতার করে শেরিফ শেরিড্যানের ডেপুটিরা। ওই ড্রাগ সাথে রাখা বি ক্লাস ফেলোনি। ওই অপরাধের শাস্তি হিসেবে এ দেশে সাজা হয় এক থেকে নয় বছরের জেল। আমি যখন বুঝলাম কীসে ডুবে আছে নোভাকরা, তার আগেই নিয়ে বসেছি তাদের কেস। যেদিন ধরা পড়ল প্যাট্রিক, তার দুয়েকদিন আগে গ্রেফতার হলে ডেপুটিরা পেয়ে যেত অন্তত এক কেজি মেথামফেটামিন। ধরা পড়ার দিন সকালে বেশিরভাগ ড্রাগ বিক্রি করে দেয় প্যাট্রিক। তার চেয়েও বড় কথা, তার বড় দুই ভাই আগের দিন বিক্রি করে এক ট্রাক মেথামফেটামিন। সব জানলাম দেরিতে, তখন আর পিছিয়ে যাওয়ার উপায় নেই। প্যাট্রিকের বড়ভাই হ্যাঙ্ক নোভাক আমাকে বলে দিল, বিনাশ্রমে তার ছোটভাইয়ের জেল না হলে গুলি করে উড়িয়ে দেবে আমার মগজ। মেনে নিলাম তার কথা। গোপনে বড় অঙ্কের টাকা পেল বিচারকরা। ফলে প্যাট্রিকের জন্যে কম শাস্তির ব্যবস্থা করল তারা। এ কারণে আমার ওপর খেপে ব্যোম হয়ে গিয়েছিল শেরিফ স্যাম শেরিড্যান।’
‘ভাবতে ভাল লাগছে, তুমি এখন আর উকিলের পেশায় নেই,’ বলল এলিসা।
‘আমিও সেজন্যে খুশি, ডার্লিং,’ বলল জোসেফ। ‘মাত্র চোদ্দ দিন পর মুক্তি পেয়ে জেল থেকে বেরোল প্যাট্রিক। এরপর আঠারো বছরের এক মেয়েকে ধর্ষণ করতে গেল শ্রিভপোর্ট-এ। এবার বিচারে আদালত তাকে পাঠিয়ে দিল আট বছরের জন্যে স্টেট পেনিটেনশিয়ারিতে। পরে বিশেষ বিবেচনায় তার জেল হলো পাঁচ বছরের জন্যে। এটা সম্ভব হলো, কারণ প্যাট্রিকের বড়ভাই হ্যাঙ্ক ঘুষ দিয়েছিল কয়েকজন ডাক্তারকে। তারা সাক্ষ্য দেয় অপরাধী আসলে মানসিক ভারসাম্যহীন। এ কথা ভাবতে গেলে এখনও নিজেকে অপরাধী বলে মনে হয় আমার।’
হঠাৎ একটা কথা মনে পড়ল রানার। দু’দিন আগের কথা। ভিলেনিউভ শহরে মদের দোকানে ছিল ও। জর্জি এস. ডান ও তার সঙ্গীর বিষয়ে কথা বলছিল শেরিফ। সেসময়ে বলেছে নোভাক দ্বীপের কথা। সেটাই বলল রানা, ‘শেরিফ বলছিল নোভাক নামের একটা দ্বীপের কথা। এখন মনে হচ্ছে, ওটার মালিক ওই তিন ভাই।’
‘হতে পারে,’ মৃদু মাথা দোলাল জোসেফ। ‘ভাল করেই জানি, একদল বদমাশের সঙ্গে মিলে যা খুশি তাই করছে তিন নোভাক। তবে আমি কখনও নোভাক দ্বীপের কথা শুনিনি।
‘আমিও না,’ বলল এলিসা।
কী যেন ভাবছে রানা। একটু পর বলল, ‘জোসেফ, তুমি বলেছিলে নোভাকরা তিন ভাই। একজন হ্যাঙ্ক, আরেকজন প্যাট্রিক। তৃতীয়জনের নাম কী?’
‘জানতে চেয়ো না,’ বলল জোসেফ। ‘ওর চেয়ে খারাপ মানুষ পৃথিবীতে নেই।’
‘তৃতীয় নোভাকের নাম আমার জানা দরকার, জোসেফ।’ অস্বস্তির ভেতর পড়ল জোসেফ। কয়েক মুহূর্ত পর বলল, ‘ওর নাম রিচি নোভাক। তিনজনের মধ্যে সবচেয়ে বড় ওটা। বুদ্ধিও বেশি। কখনও গ্রেফতার হয়নি। রিচির তুলনায় প্যাট্রিক বা হ্যাঙ্ক রীতিমত সাধু। হ্যাঙ্ক আমাকে বলেছিল, আগে নিউ অর্লিন্সে একটা ডাকাত দলের সদস্য ছিল রিচি। তার হাতে খুন হয়েছে বেশ ক’জন নিরীহ মানুষ। ডিক্সি মাফিয়া, টেনেসি আর মিসিসিপির বর্ণবাদী টেরোরিস্ট নিও নাযিদের সঙ্গে ঘনিষ্ঠ সম্পর্ক আছে রিচির। তার হাতের চেটোয় এমনি এমনি আঁকা হয়নি স্বস্তিকার টাট্টু।’
‘দারুণ ভাল মানুষ বলে মনে হচ্ছে,’ গম্ভীর স্বরে বলল রানা।
‘এরপর পেশা পাল্টে ফেলল সে। বিক্রি করতে থাকল মেথামফেটামিন ড্রাগ্‌স্‌। সঙ্গে চালু করল জুয়ার আখড়া। এ ছাড়া জড়িয়ে গেল ডাকাতি, গাড়ি চুরি, মানি লন্ডারিং, কিডন্যাপিং-এ। একদল বদমাসকে দিয়ে বিক্রি করতে থাকল চোরাই মদ আর ইলেকট্রনিক্‌স্ সামগ্রী। উনিশ শত ত্রিশ সালে বেআইনি মদ নিষিদ্ধ করেছিল আমেরিকান সরকার। এ রাজ্যে তা এখনও প্রযোজ্য। ট্যাক্স না দিয়ে খুব কমদামি মদ তৈরি করে নোভাকরা। দক্ষিণে এই কাজে সেরা তারা। ওই বাজে মদ খেয়ে নষ্ট হয়েছে অনেকের চোখ, লিভার। দু’হাতে লাখ লাখ ডলার লুঠছে নোভাকরা।’
‘এসব জেনেও আইন-শৃঙ্খলা বাহিনীকে জানাওনি কেন?’ জানতে চাইল রানা।
কাঁধ ঝাঁকাল জোসেফ। ‘মক্কেলের গোপন বিষয়ে মুখ খোলার নিয়ম নেই উকিলদের। তার ওপর, নিরাপদ রাখতে হবে আমার পরিবারকে। জেনে বুঝে তিন হারামি নোভাক বা তাদের সঙ্গীদের বিরুদ্ধে টু শব্দ করবে না সুস্থ মস্তিষ্কের কেউ। দলে ওরা অনেক। সত্যি বলতে, গোটা প্যারিশের সবাই ভয় পায় নোভাকদেরকে।’ কিছুক্ষণ চুপ করে থেকে বলল জোসেফ, ‘তা ছাড়া, ওপরে-নিচে নানান জায়গায় হাত আছে তাদের। শিয়োর হতে পারবে না, তাদের পয়সা শেরিফের পকেটে যাচ্ছে কি না।’
ডেপুটি বিলি এস. কনরাডের কথা মনে পড়ল রানার। তখনই ঠিক করল, ধরে নিয়ে গিয়ে তার পেট থেকে জরুরি তথ্য বের করবে। বলল, ‘কারও না কারও উচিত নোভাকদের মোকাবিলা করা।’
মাথা নাড়ল জোসেফ। ‘আগেও এ বিষয়ে কথা বলেছি। ওদের বিরুদ্ধে লাগতে গেলে মস্ত ক্ষতি হয়ে যাবে।’
‘প্রয়োজনে এ ধরনের লোকের বিরুদ্ধে দাঁড়াতে দ্বিধা করি না আমি।’ গম্ভীর হয়ে গেল রানা।
‘ওরা কিন্তু বেপরোয়া খুনি। নিশ্চয়ই সেটা বুঝতে পেরেছ?’
‘ওরা হয়তো দেখবে তাদের চেয়েও বেপরোয়া আরও কিছু লোক আছে দুনিয়ায়।’
‘আমি হলে মুখ বুজে সরে পড়তাম,’ বলল জোসেফ। ‘তবে আমি তো আর তুমি নই। ধরলাম, তাদেরকে ধরবে তুমি, তারপর কী করবে?’
‘খুন করবে, আর কী!’ চকচক করছে রনের দুই চোখ।
‘রন! একদম চুপ!’ ধমক দিল এলিসা।
‘খুন করা উচিত বলে মনে করছি না,’ বলল রানা। ‘খুন করিনি তবু মিথ্যা খুনের দায়ে আমাকে খোঁজা হচ্ছে। আরও তিনটে খুনের দায় যোগ হলে সেটা আমার জন্যে ভাল কিছু হবে না। আমি চাই তাদেরকে বিচারের মুখোমুখি করতে। হয় ঝামেলা ছাড়াই আমার সঙ্গে আসবে তারা, নইলে বাধ্য হব আঙুল বাঁকা করতে।’
‘তুমি ভাবছ ভাল মানুষের মত নিজেদের দোষ স্বীকার করবে তারা?’ অবাক চোখে রানাকে দেখছে জোসেফ।
‘শুরুতে রাজি হবে না,’ বলল রানা। ‘তবে মুখ খোলাবার অনেক পথ আছে।
‘কী ধরনের পথ?’ জানতে চাইল জোসেফ।
‘আমার নিজস্ব পদ্ধতি ব্যবহার করব,’ বলল রানা।
নিচু সুরে শিস দিল জোসেফ। ‘কেন যেন মনে হচ্ছে, ফুর্তির দিন ফুরিয়ে এসেছে নোভাকদের। তুমি যে বিপদে পড়েছ, তার চেয়ে অনেক বড় বিপদে পড়বে তারা।’
‘শুনেও ভাল লাগছে,’ বিড়বিড় করল রন।
উঠে হ্যাণ্ডশেক করার জন্যে জোসেফের উদ্দেশে হাত বাড়িয়ে দিল রানা। ওর হাতটা দেখল জোসেফ, তারপর শুকনো, দৃঢ় হাতে চেপে ধরল।
রানা বলল, ‘আমার জন্যে অনেক করেছ, সেজন্যে অনেক ধন্যবাদ।’ এলিসার দিকে তাকাল ও। ‘এলিসা, আমি কৃতজ্ঞ তোমাদের কাছে। ঋণী। এই ঋণ কখনও শোধ করতে পারব না।’
চেয়ার ছেড়ে রানাকে শক্ত করে জড়িয়ে ধরল এলিসা। ‘তার মানে, এবার বিদায় নেবে, এই তো?’
আস্তে করে মাথা দোলাল রানা। ‘চলব একা পথে।’
উঠে দাঁড়িয়ে রানার দিকে হাত বাড়িয়ে দিল রন। হ্যাণ্ডশেক করল ওরা দু’জন। দৃঢ়হাতে রানার হাত ধরেছে কিশোর ছেলেটা। রানা বুঝে গেল, বড় হয়ে শক্তিশালী পুরুষ হবে রন। ওর বাবার মত। কঠোর অথচ অত্যন্ত ভদ্র একজন মানুষ। নরম সুরে বলল ছেলেটা, ‘আমার প্রাণ বাঁচিয়েছেন বলে আবারও আপনাকে ধন্যবাদ, মিস্টার রানা। তবে ঋণী থাকতে চাই না। তাই সঙ্গে করে একটা জিনিস এনেছি।’ফোন নম্বর বিনিময়ের পর পরস্পরকে কথা দিয়েছে রানা আর গুডরিচরা, যোগাযোগ থাকবে ওদের ভেতর। তখনও টেবিলে মাথা রেখে নাক ডেকে ঘুমাচ্ছেন মাতাল প্রফেসর জ্যাক ম্যাকগাইভার। বারান্দায় সূর্যের কড়া রোদে দাঁড়িয়ে রানা দেখল, দূরের বাঁকে হারিয়ে যাচ্ছে এলিসার ছোট্ট গাড়ি। পেছনের সিটে বসে জানালা দিয়ে হাত নাড়ছে কিশোর রন।
ওর উদ্দেশে হাত নাড়ল রানা। তারপর বাঁকের ওদিকে চলে গেল গাড়িটা।
বিশাল এলাকা নিয়ে ম্যাকগাইভারদের এস্টেট। পুরনো বাড়িটাকে প্রায় ঘিরে ফেলেছে ওক আর সিকামোর গাছের ঘন জঙ্গল। নানান ডাল থেকে ঝুলছে লতাপাতা আর স্প্যানিশ মস। কয়েক মুহূর্ত দাঁড়িয়ে থেকে দিক ঠিক করে নিয়ে জঙ্গলের মাঝ দিয়ে পশ্চিমে চলল রানা। জানা নেই অদূর ভবিষ্যতে কী ঘটবে।
পেটের জখমে আর জোরে টান পড়ছে না। ওর ডান কাঁধে ঝুলছে ব্যাগ। রানার বামহাতে হান্টিং তীরভরা তূণ আর ধনুক। সাপের ছোবল থেকে রক্ষা করেছে বলে ওটা ওকে উপহার দিয়েছে কিশোর রন।
ছেলেটার আন্তরিক আচরণে মনটা ভিজে গেছে রানার। একবার দু’বার মানা করার পর বেচারা কষ্ট পাচ্ছে বুঝতে পেরে মৃদু হেসে তীর-ধনুক নিয়েছে ও। ওটা প্রায়-নিঃশব্দ এক অস্ত্র। বিপদে পড়লে হয়তো কাজে লাগবে।
ম্যাকগাইভার এস্টেটের একদিকে তারকাঁটার বেড়ার কাছে পৌঁছে গেল রানা। একটু দূরেই সরু রাস্তা। দুপুর ঘনিয়ে এসেছে বলে ক্রমেই বাড়ছে রোদের তাপ। পরিবেশটা বিশ্রী স্যাঁতসেঁতে। গা থেকে জ্যাকেট খুলে ওটা দিয়ে ধনুক ও তূণ পেঁচিয়ে বগলের নিচে ভরল রানা।
তারকাঁটার বেড়া টপকে এগিয়ে চলল সরু পথে। কোনও গাড়ির ইঞ্জিনের আওয়াজ শুনলেই চট্ করে লুকিয়ে পড়বে সবুজ ঝোপঝাড়ের ভেতর। পরের ঘণ্টায় দুটো মালবাহী ট্রাক আর পাঁচটা গাড়ি দেখল রানা। সেগুলোর ভেতর তিনটে ক্লোভিস প্যারিশ পুলিশের ক্রুযার। অন্যটা একটা সোয়্যাট ভেহিকেল। বাতি জ্বেলে সাইরেন বাজিয়ে দ্রুত চলে গেল গাড়িগুলো। রানা ধারণা করল, ভিতু কোনও নাগরিক ফোন করেছে পুলিশের কাছে— এইমাত্র আমার বাড়ির কাছেই দেখেছি সেই ভয়ঙ্কর খুনি মাসুদ রানাকে!
আরও একঘণ্টা হাঁটার পর দূরে দেখল টিনের ছাত দেয়া নিচু একটা বড় ঘর। প্রথমে রানা ভেবেছিল, ওটা পরিত্যক্ত। তবে আরও একটু এগোবার পর দেখল জংধরা সাইনবোর্ডে লেখা: গ্রেগের পানশালা। বারের ভেতর থেকে আসছে কান্ট্রি মিউযিকের জোরালো আওয়াজ। পলকের জন্যে রানা ভাবল, এই গরমে ঠাণ্ডা দুটো বিয়ার পেলে দারুণ হয়। তবে ওখানে পা রাখলে খুন হবে স্থানীয়দের হাতে।
বারের বাইরে পার্কিং লটে তিনটে পিকআপ। দু’দিকের জং ভরা পুরনো দুই গাড়ির মালিকের টাকা নেই যে নতুন পিকআপ কিনবে। তবে রানার চোখ মাঝের চকচকে রুপালি নতুন ডজ র‍্যাম ক্রু ক্যাবের ওপর। ওটার চাকা অস্বাভাবিক বড়। একফোঁটা কাদা বা ধুলো নেই গাড়ির গায়ে। মালিক শৌখিন লোক। সামনের দিকে লাগিয়ে নিয়েছে উইঞ্চ। ছাতে স্পটলাইট।
ঝুঁকি নিয়ে বারের জানালা দিয়ে উঁকি দিল রানা। চট্ করে চিনল ডজ গাড়ির মালিককে। তার পরনে কোট। মাথায় স্টেটসন হ্যাট। পায়ে অ্যালিগেটরের চামড়া দিয়ে তৈরি বুট। সুযোগ পেলেই পাশ দিয়ে যাওয়ার সময় বারমেইডের গুরুনিতম্বে হাত দিচ্ছে সে। তবে খদ্দের বলে কথা, বিরক্তি প্রকাশ করছে না মেয়েটা।
দামি গাড়িচোর হিসেবে বিবেকের যে দংশন থাকত, সেটা কেটে গেল রানার। তিন মিনিট পর ঝড়ের বেগে চলল চকচকে রুপালি নতুন ডজ র‍্যাম। ওটার ফিউয়েল ট্যাঙ্ক গলা পর্যন্ত ভরা। এটা নিয়ে নাক বরাবর উত্তরে রওয়ানা দিলে ক্যানাডার অর্ধেক রাস্তা পাড়ি দিতে পারবে রানা। পেছনের সিটে একটা কাউবয় হ্যাট রাখা। ব্রিম কাত করে মাথায় ওটা চাপিয়ে নিল রানা। আনমনে ভাবল: তা হলে দেখা যাচ্ছে তুমি কঠিন ছদ্মবেশী এক বাঙালি গুপ্তচর!
গাড়িতে আছে জিপিএস ও ডিজিটাল রেডিয়ো স্ক্যানার। রেডিয়ো হয়তো বন্ধুদের সঙ্গে গল্প করার সময় ব্যবহার করে ডজের মালিক। এদিকের মানুষ অনেকেই ব্যবহার করে সিটিযেন’স ব্যাণ্ড। একটু পর ওটা টিউন করে স্থানীয় পুলিশ রেডিয়োর ফ্রিকোয়েন্সি ধরল রানা। জানল, ওকে ধরতে নানাদিকে রেইড দিচ্ছে ক্লোভিস প্যারিশের শেরিফ ডিপার্টমেন্টের সদস্যরা। জিপিএস ব্যবহার করে আঁকাবাঁকা এক পথে পরের গন্তব্যের উদ্দেশে চলল রানা। এড়িয়ে যাচ্ছে প্রতিটা মেইন রোড। পয়েন্ট ব্লাঞ্চের বাজার লক্ষ্য করে চলেছে চোরাই গাড়ি। রানা ঠিক করেছে, দেখা করবে মণ্টি ডয়েলের সঙ্গে। লোকটা জানেও না কেমন গাড্ডায় পড়ছে সে।
রানার অনুমান যদি ঠিক হয়, চিটিমাচায় এখনও গিজ করছে পুলিশের লোক। তাদের ধারণা, খুনের এলাকা থেকে বেশি দূরে যায়নি ও। মনে মনে তিক্ত হাসল রানা। চোখের কাছে হ্যাটের ব্রিম নামিয়ে স্বাভাবিক গতি তুলে এগিয়ে চলল। কেউ চট করে সন্দেহ করবে না ওকে। নানান কাজেই তো দূর থেকে দূরে যায় লুইযিয়ানার মানুষ। পুলিশ রেডিয়োতে এখনও বলা হয়নি চুরি হয়েছে কোনও ডজ গাড়ি। রানা বুঝে গেল, এখনও বিয়ার গিলতে গিলতে বারমেইডের পেছনে লেগে আছে ডজের মালিক।
চিটিমাচার পশ্চিমে পুলিশের আনাগোনা নেই বললেই চলে। আগের চেয়ে বেশি স্বস্তি নিয়ে পয়েন্ট ব্রাঞ্চের নির্দিষ্ট রাস্তায় পৌঁছল রানা। গাড়ি মেরামতের হাম্পি-ডাম্পি গ্যারাজ থেকে কয়েক ব্লক দূরেই রাখল গাড়ি।
চোখের কাছে হ্যাটের ব্রিম নামিয়ে গ্যারাজটার দিকে হেঁটে চলল রানা। হাতে জ্যাকেট। ওটার ভেতর শুয়ে আছে রনের তীর-ধনুক। কোনও সন্দেহ না করেই ওকে পাশ কাটিয়ে গেল কয়েকজন। দু’মিনিট পর রানা পৌছে গেল চেইন-লিঙ্কের বেড়ার সামনে। গ্যারাজের গেট খোলা। হনহন করে হেঁটে ভেতরে ঢুকল রানা।
আপাতত গ্যারাজে একা মন্টি ডয়েল। দু’দিকে বজ্রপাতের চিহ্ন দেয়া লাল একটা গাড়ির বনেট খুলে ইঞ্জিনের দিকে ঝুঁকে রয়েছে সে। যন্ত্রদানবটা সত্তর দশকের পশ্চিয়াক ফায়ারবার্ড অথবা শেভি ক্যামারো। আমেরিকা ছাড়া অন্য কোনও দেশে এমন হামবড়া গাড়ি দেখলেই সন্দেহের চোখে মালিকের দিকে তাকাবে পুলিশের লোক।
নিঃশব্দে মণ্টি ডয়েলের পেছনে পৌঁছুল রানা। বনেটের নিচে মাথা আর কাঁধ দুটো ঢুকিয়ে রেঞ্চ দিয়ে ইঞ্জিনে কী যেন করছে লোকটা। ‘এতেই হওয়ার কথা, বিড়বিড় করল। বনেটের তলা থেকে বেরোতে চাইল। কিন্তু তখনই ঘাড় ধরে বেদম এক ধাক্কা দিয়ে তাকে ইঞ্জিনের ওপর ফেলল রানা। ধুম করে লোকটার মাথার ওপর নামাল ভারী বনেট।
ব্যথা আর আতঙ্কে কেউ করে উঠল মন্টি ডয়েল। আবার বনেট তুলে তার মাথায় ফেলল রানা। পরক্ষণে তৃতীয়বার। একেবারে হতভম্ব হয়ে গেছে লোকটা। এবার একহাতে বনেট তুলে অন্যহাতে তার বেল্ট টেনে মন্টিকে মেঝেতে ফেলল রানা। লোকটার হাত থেকে তার নাকের কাছেই পড়ল রেঞ্চ।
কয়েক মুহূর্ত কিছুই বুঝল না যুবক। চিত হয়ে পড়ে আছে। তারপর তার চোখ পড়ল কঠোর চেহারার মাসুদ রানার ওপর। চোয়াল হাঁ হয়ে গেল ডয়েলের। বিড়বিড় করে বলল, ‘হা, ঈশ্বর! কী সর্বনাশ!’
দু’হাত বুকে বেঁধে গাড়ির গায়ে হেলান দিয়ে দাঁড়াল রানা। নরম সুরে বলল, ‘মনে পড়ল, আমাদের দু’জনের পুরনো একটা হিসাব-নিকাশ বাকি রয়ে গেছে। তাই ভাবলাম একবার দেখা করে যাই।’
ধড়মড় করে উঠে দাঁড়াতে গিয়ে পা পিছলে আবার মেঝেতে পড়ল মন্টি ডয়েল। পরক্ষণে প্রায় লাফিয়ে উঠে দাঁড়াল। এখন তার হাতে ভারী রেঞ্চ। চোখ থেকে ঝরছে তীব্র ঘৃণা। রেঞ্চ ওপরে তুলে দুই পা এগোল সে। ভেবে গদার মত করে রানার মাথার ওপর নামাবে ওটা। খুব গতিতে রেঞ্চটা এল রানার দিকে। যুবকের বরই-বিচির মত ছোট্ট মগজটা হামলার কথা ভাবার আগেই রানা জেনেছে এরপর কী করবে সে। রেঞ্চ আসার আগে অন্তত তিনবার মনে মনে হামলা ঠেকাবার রিহার্সালের সুযোগ পেয়েছে ও। রেঞ্চ ধরা টেরিয়ারের ডানহাতটা বামহাতে ব্লক করল রানা। তার মুঠো থেকে ঝট্‌কা খেয়ে দূরের মেঝেতে পড়ল ভারী রেঞ্চ। ততক্ষণে রানার ডানহাতের ঘুষি গেঁথে গেছে ডয়েলের গলায়।
কাটা কলাগাছের মত ধুপ করে মেঝেতে পড়ল যুবক। দম আটকে গেছে বলে গলা থেকে বেরোল গড়গড়া করার মত বিদঘুটে আওয়াজ। ডয়েলের ঘাড়ের ওপর পা রেখে নরম সুরে বলল রানা, ‘পাগলামি কোরো না, ডয়েল। শক্তি খাটিয়ে কোনও লাভ হবে না। ওই ডিপার্টমেন্টটা আমার।’
‘ক্-ক্… কী চাও?’ ডানহাত চেপে ধরে ফুঁপিয়ে উঠল ডয়েল। এমন ভাব করছে, হাতটা যেন ভেঙেই গেছে। ‘কোথা থেকে এত বড় সাহস পেলে? তোমাকে ধরতে চারপাশে তল্লাসী করছে পুলিশের লোক!’
প্রকাণ্ড গাড়িটা দেখাল রানা। ‘এটা কি তোমার?’
‘না, আমার বস হাম্পি-ডাম্পির। যিশুর কসম, কোনও কারণ ছাড়াই আমার কনুইটা ভেঙে দিয়েছ তুমি!’
তার মানে সত্যিই পৃথিবীর বুকে টিকে আছে হাম্পি- ডাম্পি, আনমনে ভাবল রানা। জন্মসনদে লোকটার নাম আসলে কী, কে জানে! বাপ-মা যে নাম রাখার সময় অন্যায় করেছে তাদের ছেলের প্রতি, তাতে কোনও ভুল নেই।
‘কনুই ঠিক হবে, নাকী কান্না বন্ধ করো। এখন কোথায় আছে তোমার বস হাম্পি-ডাম্পি?’
‘ছুটিতে ফ্লোরিডায়। বলেছে গাড়িটা মেরামত করে রাখতে। তা এখানে কী চাও, ম্যান!’
‘ভাবছি একটু ঘুরিয়ে আনব তোমাকে,’ বজ্রপাত আঁকা লাল গাড়িটা দেখাল রানা।
ভুরু কুঁচকে ফেলল মণ্টি। ‘ভুলেও ওই গাড়িতে হাত দেবে না! হাম্পি ডাম্পি জানলে সঙ্গে সঙ্গে খুন হয়ে যাব!’
‘আমার সঙ্গে না এলে আমিও তো খুনই করব তোমাকে, ভয়ঙ্কর নিষ্ঠুর চেহারা করল রানা। ‘বুঝতে পেরেছ? এবার মেঝে থেকে ওঠো! মেলা কাজ পড়ে আছে!’ঘাড় ধরে মন্টি ডয়েলকে গাড়ির দিকে নিল রানা। একমিনিট পেরোবার আগেই তাকে বসিয়ে দিল স্টিয়ারিং হুইলের পেছনে। ঘুরে গিয়ে প্যাসেঞ্জার ডোর খুলল। সিট সামনে ঠেলে পেছন সিটে রাখল নিজের জিনিসপত্র। তারপর নিজেও বসল ওগুলোর পাশে। জ্যাকেটের ভাঁজ থেকে নিল রনের দেয়া একটা হান্টিং তীর। ওটার ফলা ক্ষুরের মত ধারালো। ডয়েলের ঘাড়ের নরম অংশে ঠেকাল ওটা।
‘সাবধানে গাড়ি চালাবে, ডয়েল। কড়া ব্রেক করবে না। আমি সিট বেল্ট বাঁধিনি। হুমড়ি খেলে আমার হাতের তীর খচ্ করে ঢুকবে তোমার মগজে। ঠিকভাবে চলাফেরা করতে আর কথা বলতে সাহায্য করে মগজের নিচের এই অংশটা।’
ফায়ারবার্ডের ইঞ্জিন চালু করল ডয়েল। ওঅর্কশপ ভরে গেল ঘড়ঘড়ে আওয়াজে। আড়ষ্ট হয়ে বসে খুব সাবধানে গাড়ি ঘুরিয়ে নিল যুবক। তার ঘাড়ের ওপরের দিকে হালকা খোঁচা মারছে তীরের চোখা ফলা। ধীর গতি তুলে গুড়গুড় আওয়াজে রাস্তায় বেরোল ভারী গাড়িটা। ‘এবার ডানদিকে যাবে,’ নির্দেশ দিল রানা।
একটু পর পেছনে পড়ল কাঁচা বাজার। ওখান থেকে সদাই কিনে রানাকে গাম্বো রান্না করে খাইয়েছিল লিয।
ব্যাঙের বেসুরো ডাকের মত বলে উঠল মণ্টি ডয়েল, ‘বুঝতে পারছি না কী চাও, ডিউড। আমরা কোথায় যাচ্ছি?’
‘তা হলে তোমাকে খুলেই বলি,’ বলল রানা। ‘গতবার যখন দেখা হলো, নিশ্চয়ই মনে আছে কী বলেছিলে?’
‘আমি আবার কী বলেছি? কিচ্ছু বলিনি!’
‘বলেছিলে, গরিলাটাকে যেন খাবার বেশি না দিই। অন্তর থেকে বর্ণবাদী বলেই ওসব বলতে পেরেছিলে। একদিন লাথি মেরে তোমার পাছায় আরেকটা ফাটল তৈরি করে দেবে কোনও ভদ্রলোক। তবে আজ সেজন্যে আসিনি।’
‘তা হলে কী করতে এসেছ?’ করুণ সুরে জানতে চাইল ডয়েল। মনে হচ্ছে, এখুনি কেঁদে ফেলবে বীরপুরুষ।
‘আমি এসেছি তোমার দোস্ত জর্জি ডানের ব্যাপারে দুয়েকটা বিষয়ে আলাপ করতে,’ বলল রানা। ‘তোমার কথা থেকে জেনেছি, ভাল করেই চেনো তাকে। তোমরা একই জাতের পাখির পালক। তা ছাড়া, আমার ধারণা, এদিকের লোক সবাই সবাইকে ভাল করেই চেনে।’
কাঁধ ঝাঁকাতে গিয়েও ঘাড়ে তীরের খোঁচা খেয়ে থমকে গেল ডয়েল। ‘তা ঠিক। আমি জর্জি ডানকে চিনি। দু’চারবার একসঙ্গে মদও গিলেছি। টুকটাক ব্যবসাও করেছি দু’জনে। কিন্তু আসলে কুকুরের পোঁদের ফুটোর চেয়েও নোংরা ওই লোকটা।’
‘এ-ব্যাপারে দ্বিমত নেই আমার,’ বলল রানা। ‘তবে তুমিও কম যাও না। এবার বলো দেখি, কী ধরনের ব্যবসা করেছ। ড্রাগস্?’
‘অস্ত্র, ম্যান। নল কাটা বন্দুক। পাম্প গান, সেমি অটোমেটিক, দোনলা বন্দুক… এসবই আর কী। কমে পেলে ওগুলো কিনে ব্যারেল কেটে বিক্রি করি আমরা।’
‘তার মানে তোমরা জড়িত ডাকাতির সঙ্গে। খুশি না হয়ে পারছি না।’ তীরের ডগা দিয়ে ডয়েলের ঘাড়ে সামান্য খোঁচা দিল রানা।
‘কিন্তু ওসব তো বহুদিন আগের কথা! আমি তো বললাম: ওই শুয়োরের বাচ্চা আসলে কুকুরের পোঁদের ফুটোর চেয়েও খারাপ! আসলে কী চাও তুমি? অস্ত্র কিনবে?’
‘না, অস্ত্র ছাড়াও নানানভাবে মানুষ খুন করার কায়দা জানা আছে আমার। আর তাতে সামান্য আওয়াজও হয় না। এই কথাটা ভাল করে মনে রেখো, ডয়েল।’
‘মনে রেখেছি, ভুলে যাব না,’ শুকনো গলায় বলল ডয়েল। রানা বুঝল, একফোঁটা মিথ্যা নেই বর্ণবাদী যুবকের কথার ভেতর। স্টিয়ারিং হুইলে মৃদু কাঁপছে তার হাত। কাঁপুনি বেড়ে গেল শহর পেছনে পড়তেই।
‘জর্জি ডানের সঙ্গে অনেক দিন ধরেই মেলামেশা করছ, ‘ বলল রানা, ‘তাই মনে হচ্ছে, ক্লোভিস প্যারিশে একই সার্কেলের অনেককেই চেনো। আমি কি ঠিক বললাম?’
দীর্ঘ মুহূর্ত দ্বিধা করল ডয়েল, তারপর বলল, ‘ওদের দু’চারজনকে চিনি।’
‘যেমন তিন নোভাক ভাই, তাই না?’ বলল রানা। রিয়ার ভিউ মিররে ডয়েলের চোখ দেখছে। নোভাকদের নাম নেয়ার ফলে অনিশ্চয়তা আর ভয় ভর করেছে যুবকের দুই চোখে।
‘আ…. আমি জানি না কী বলতে চাইছ। কীসের ভাই?’
‘মিথ্যা বলে বাঁচবে না, ডয়েল। আমি বলছি রিচি, হ্যাঙ্ক আর প্যাট্রিকের কথা। আমার জানা আছে, ক্লোভিস প্যারিশের প্রত্যেকটা হারামি যুবক চায় নোভাকদের দলে ভিড়ে যেতে। আর তুমিও তার বাইরে নও। সেদিন গ্যারাজে বন্ধুদের সামনে বাহাদুরি দেখাতে গিয়েছিলে, মনে নেই? সেই মুহূর্তে সত্যিই প্রচণ্ড ভয় পেয়েছিলাম। তোমরা আমার হাতে খুন হয়ে গেলে পুলিশী ঝামেলায় জড়িয়ে যেতাম।’
‘স-সত্যি বলছি, আমি ওদেরকে চিনি না, ম্যান। মানে… দেখেছি ওদেরকে, কিন্তু পরিচয় নেই।’
‘তার মানে, জানো না ওরা কোথায় আড্ডা দেয়? ভুল হচ্ছে না তো তোমার?’
দরদর করে ঘামছে ডয়েল। স্টিয়ারিং হুইল থেকে ডানহাত তুলে ঘর্মাক্ত মুখ মুছল। ‘সত্যিই জানি না। ঈশ্বরের মায়ের কসম!’
‘যাহ্, তা হলে তো ভুলই করে ফেলেছি,’ বলল রানা। ‘আমি খুব নিশ্চিত ছিলাম। যাক্ গে, বাদ দাও। তার মানে, তোমাকে আর লাগবে না আমার। সেক্ষেত্রে শহর থেকে দূরে নির্জন কোথাও থামব। তারপর এক এক করে ভাঙব তোমার গোড়ালি, হাঁটু, কনুই আর হাত-পায়ের আঙুলগুলো। তারপর ফেলে দেব শুকনো কোনও নালায়। এরপর একাই আরাম করে তোমার বসের গাড়িটা নিয়ে বেরোব হাওয়া খেতে। ওটার কাজ শেষ হলে গিয়ে রাখব ভিলেনিউভ শহরে শেরিফের অফিসের সামনে। সরে যাওয়ার আগে আগুন দেব ওটাতে। এসব শুনে ঠিক কেমন লাগছে তোমার, মাই ডিয়ার ডয়েল?’
পাহাড়ি ঝর্নার মত কুলকুল করে ঘামছে যুবক। পিঠ কুঁজো করে বিড়বিড় করল, ‘তুমি শালা আসলে বদ্ধ উন্মাদ!’
‘আমাকে সাইকোপ্যাথও বলতে পারো, নরম সুরে বলল রানা। ‘তবে খবরের কাগজ থেকে এরই ভেতর নিশ্চয়ই জেনে গেছ, কী ধরনের খুন-জখম করতে ভালবাসি।’
‘আ… আমি একটা মেয়েকে চিনি, গলা ভেঙে গেল ডয়েলের। ‘সে আসলে প্যাট্রিকের ঘনিষ্ঠ বান্ধবী। ‘
‘এই তো বোল ফুটতে শুরু করেছে। তো ওই মেয়ে আসলে কে? তার কাজ কী?’
‘ওই মেয়ে আসলে বেশ্যা। নাম জেসি। ক্লোভিস প্যারিশের কয়েক জায়গায় পতিতালয় চালায় প্যাট্রিক।’
‘তুমি একবার মুখ খুললে দেখছি অনেক তথ্য দিতে পারো, ডয়েল। এখন ভাবছি, ওই মেয়েকে ধরলে হয়তো সে আমাকে বলবে, কোথায় আছে প্যাট্রিক। এবার বলো তো, ডয়েল, ওই মেয়েকে কোথায় পাই?’
‘আমি জানি না, ম্যান! উস্‌, বাবারে! সত্যিই…’
তীরের ডগা দিয়ে ঘাড়ে আরেকটা খোঁচা দিল রানা। ‘মিথ্যা বলছ।’
‘ঠিক আছে, ঠিক আছে, ওরা দেহব্যবসা করে এন সার্কেলে। ওটা একটা মোটেল।’ তৃতীয় খোঁচা আসার আগেই গড়গড় করে বলল সে, কোন্ হাইওয়েতে আছে মোটেলটা।
তীরের ডগা আধ ইঞ্চি পিছিয়ে নিল রানা। ‘ওই জায়গা এখান থেকে কতটা দূরে?’
‘কমবেশি তিরিশ মাইল। আমি অবশ্য ওখানে কখনও যাইনি।’
‘হ্যাঁ, চোখ দেখেই বুঝেছি। আগে যাওনি তাতে কী, আজ তোমার ফুর্তির দিন। আমরা ওখানেই যাচ্ছি।’
‘হাজার হাজার পুলিশ তোমাকে খুঁজছে। ওই পর্যন্ত তুমি পৌঁছুতেই পারবে না।‘
‘যদি না পারি, এ জীবনে আর কোনও দিন মৌজ করতে পারবে না। কারণ, ঘাড় ফুটো হয়ে মগজে গিয়ে ঢুকবে তীর।’
পরের আধঘণ্টায় টু-শব্দ করল না ওরা। পশ্চিমের রাস্তা ধরে দক্ষিণের সড়কে পড়ল ডয়েল। পেছনের সিটে নিচু হয়ে বসে থাকল রানা। কালো টিণ্ট করা জানালা, চট্‌ করে ওকে দেখবে না কেউ। রানা বুঝতে পারছে, মস্তবড় ঝুঁকি নিয়েছে। সামনে হয়তো থাকবে পুলিশের রোডব্লক। অবশ্য ভেবেই বা এখন ফায়দা কী? দুশ্চিন্তার ময়দান ছেড়ে দিল রানা মুখ ভরা লাল ফুটকিওয়ালা মাস্তান ডয়েলের ওপর।
পয়েন্ট ব্লাঞ্চের তিরিশ মাইল দূরে এন সার্কেল মোটেলে নিরাপদেই পৌছুল ওরা। মোটেলটা জীর্ণ, পুরনো দোতলা বাড়ি। হাইওয়ে ধরে ক্লোভিস প্যারিশের দিকে আসার পথে এমন বহু বাড়ি দেখেছে রানা। সামনে চওড়া পার্কিং লটে নানাধরনের ঝোপঝাড়। একতলায় ধুলোভরা কাঁচের দরজায় নো স্মোকিং বা নো কনসিল্ড হ্যাণ্ড গান সাইন নেই। ওদিকে রিসেপশন অফিস। আপাতত সেখানে কাউকে দেখা গেল না। থমথম করছে চারপাশ।
পার্কিং লটের মুখে ফায়ারবার্ড থামাল ডয়েল। রিয়ার ভিউ মিররে তাকাল। ‘এবার?’
ডয়েলের ঘাড় থেকে তীর সরাল রানা। ওটার ডগায় ঝুলছে একফোঁটা রক্ত। খোঁচা খেয়ে বন্দির ঘাড়ে তৈরি হয়েছে ছোট্ট একটা ফুটো।
‘পার্কিং লটে গাড়ি রাখো। চোখ রাখতে চাই রিসেপশন অফিসের দরজার ওপর। মুখ বুজে মনে মনে প্রার্থনা করতে খাকো, যেন অধৈর্য না হই। ধৈর্য শেষ তো তুমিও শেষ!’
নানান মিশনে শত্রুর ওপর চোখ রাখতে গিয়ে হাজারো ঘণ্টা ব্যয় করেছে রানা। কখনও কনকনে বরফের প্রান্তরে, ঊষর মরুভূমিতে, গভীর ঘন জঙ্গলে, দুর্গম পাহাড়ে, কখনও বা ঝোড়ো সাগরে। চুপ করে বসে থাকল রানা। প্রাণের ভয় এমনই জিনিস, অপেক্ষা করতে গিয়ে ওর চেয়ে খারাপ করছে না মণ্টি ডয়েল।
পার্কিং লটে লাল গাড়ি থেকে কাস্টমার নামছে না দেখে হয়তো বিস্মিত রিসেপশন স্টাফ। তবে বাড়ি থেকে বেরিয়ে এল না কেউ। মাত্র একজন খদ্দেরকে নিয়ে চিন্তা করার পর্যায়ে নেই এন সার্কেলের কর্তৃপক্ষ। একটু পর পর বাড়ির সামনে থামছে একটা দুটো গাড়ি। ধীর ভঙ্গিতে ওগুলো থেকে নেমে বাড়িতে প্রবেশ করছে একজন বা দু’জন যুবক। বাড়ি থেকে বেরিয়েও আসছে কেউ কেউ। গাড়িতে চেপে চলে যাচ্ছে রাস্তার ডানে বা বাঁয়ে। এইমাত্র রিসেপশন অফিসের দরজা ঘেঁষে থামল একটা গাড়ি। ওটা থেকে নেমে পড়ল এক যুবক। চট্ করে তাকাল রাস্তার দিকে। নার্ভাস। ভাবছে, কেউ পিছু নিতে পারে। আরেকবার চারপাশ দেখে নিয়ে রিসেপশন অফিসে ঢুকল সে। মুখে হাসি নিয়ে তাকে অভ্যর্থনা জানাল সোনালি চুলের এক যুবতী। সিঁড়ি বেয়ে ওপরতলায় উঠল যুবক। এ মোটেলে পনেরো বা বিশ মিনিট পর পর আসছে- যাচ্ছে যুবকেরা।
‘তেরো নম্বর ঘর জেসির,’ নিচু গলায় বলল ডয়েল। ওর চাহিদা সবচেয়ে বেশি।’
চুপ করে বসে থাকল রানা।
পেরোল আরও বিশ মিনিট। বাড়ি ছেড়ে গাড়িতে উঠল একটু আগের সেই যুবক। চেহারা হাসি-হাসি। মাঝারি গতি তুলে বামের রাস্তায় গেল সে।
এন সার্কেল ব্যস্ত পতিতালয়।
পরবর্তী একঘণ্টায় এল আরও পাঁচজন কাস্টোমার।
ধীর গতি তুলে পেরোল আরও একঘন্টা।
জ্বলন্ত রোদের তাপে আভেনের মত তপ্ত হয়েছে ফায়ারবার্ডের ভেতরটা। বিশ মিনিট পর বিরক্ত হয়ে রানা ভাবল: যথেষ্ট হয়েছে, এবার ঘাড় ধরে ডয়েলকে নিয়ে ঢুকব তেরো নম্বর ঘরে। ওখানে ব্যস্ত কোনও যুবক রয়ে গেলে ঝামেলা হবে। তা হোক! তাকে ঢিট করে মেয়েটার কাছ থেকে জানব জরুরি তথ্য। গাড়ি থেকে নেমে পড়বে ভেবেছে রানা, এমনসময় পার্কিং লটে ঢুকল বাক্সের মত কালো একটা ক্যাডিলাক এসইউভি। রিসেপশন দরজার সামনে কড়া ব্রেক কষে থামল ওটা। প্রায় ঝাঁপ দিয়ে গাড়ি থেকে নামল এক যুবক। হাঁটার ভঙ্গি থেকে ঝরছে আত্মবিশ্বাস। তার বয়স হবে তিরিশ-একত্রিশ। মাথার চুল লালচে। চোখে কালো সানগ্লাস। পরনে নীল জিন্স, পায়ে দামি বুট। তাকে সাধারণ খদ্দের বলে মনে হলো না রানার। কী যেন আছে যুবকের ভেতর। রিসেপশন অফিসের দরজা খুলে কোনও দিকে না চেয়ে উঠে গেল সিঁড়ি বেয়ে দোতলায়।
তাকে চিনেছে ডয়েল। বিড়বিড় করল, ‘ক্রাইস্ট! এ-ই তো প্যাট্রিক নোভাক!’রানার ধারণা, এন সার্কেল মোটেলে ফুর্তির জন্যে হাজির হয়নি প্যাট্রিক নোভাক। তার উদ্দেশ্য পতিতাদের কাছ থেকে নিজেদের বখরা বুঝে নেয়া। দোতলার জানালার দিকে তাকাল রানা। কয়েক সেকেণ্ড পর খুলে গেল ঘরের দরজা। টাকা বুঝে নিতে প্যাট্রিকের কয়েক মিনিট লাগবে। ডয়েলকে হাতের ইশারায় রানা বুঝিয়ে দিল, যেন বাড়ির একপাশে রাখা হয় গাড়িটা।
জবাবে কাঁধ ঝাঁকাল ডয়েল। ফায়ারবার্ডের ইঞ্জিন চালু করে পৌছে গেল মোটেলের পাশে ঝোপ-ঝাড়ের আড়ালে। এদিকটা আবর্জনা ফেলার জায়গা। একদিকে সারি সারি ডাম্পস্টারের ভেতর ভাঙাচোরা চেয়ার, পুরনো ম্যাট্রেস ও ছেঁড়া, রং ওঠা কার্পেট ঠাসা। এখন আর তেরো নম্বর ঘর থেকে দেখা যাচ্ছে না গাড়িটা।
‘ব্যস, যথেষ্ট,’ রানা বলল, ‘এবার গাড়ি থেকে বেরোও। ইঞ্জিন চালু রাখবে।’
গিয়ার নিউট্রাল করে গাড়ি থেকে নামল ডয়েল। সামনের সিট ঠেলে নিজেও গাড়ি থেকে বেরোল রানা। নিচু গলায় বলল, ‘এবার বুট খোলো।’
নিজের জুতোর দিকে তাকাল ডয়েল। ‘এগুলো দিয়ে কী করবে?’
‘গাড়ির পেছনের ট্রাঙ্ক খোলো,’ কথাটা অন্যভাবে বলল রানা।
নীরবে নির্দেশ পালন করল ডয়েল। তখনই আকাশে চোখ রেখে বলে উঠল রানা, ‘ওটা পুলিশের হেলিকপ্টার?’
মুখ তুলে আকাশে চোখ বোলাল ডয়েল।
একইসময়ে তার থুতনিতে লাগল রানার জোরালো আপারকাট। কড়াৎ শব্দে ফুটল ডয়েলের ঘাড়। অচেতন হয়ে পড়ে যাচ্ছে যুবক। মাটিতে আছড়ে পড়ার আগেই তাকে ধরে ফেলল রানা। ঘাসে শুইয়ে দিয়ে ওর পোশাকের পকেট দ্রুত সার্চ করল রানা। ডয়েলের সঙ্গে রয়েছে দু’শ’ ডলার, একটা ব্ল্যাকবেরি মোবাইল ফোন, গিটারের ক’টা পিক আর লেদারম্যান মাল্টি-টুল। পিক ছাড়া অন্যগুলো পরে কাজে লাগতে পারে ভেবে সব নিজের পকেটে ঢোকাল রানা। কসরৎ করে চেতনাহীন দেহটা তুলে ধুপ করে ফেলল গাড়ির বুটের ভেতর।
ভেতর। প্রথমে ভেবেছিল ডামস্টারে ফেলবে ডয়েলকে। তবে পরে মনে হয়েছে, জরুরি কোনও কাজে লাগতে পারে ব্যাটা।
এক পলক ডয়েলকে দেখে বিড়বিড় করল রানা, ‘তুই ব্যাটা একেবারেই গাধা, রে!’ ধুম করে বন্ধ করল গাড়ির ব্যাক ডালার ঢাকনি। তখনই মনে হলো, ব্যাটা তো শ্বাস আটকে মরবে! লেদারম্যান টুলের ছোট একটা স্ক্রু ড্রাইভার ব্যবহার করে কয়েকটা ফুটো করল বুটের ঢাকনির ওপর। এবার গরমে ঝলসে শিক কাবাব হয়ে গেলেও অক্সিজেনের অভাবে মরবে না মন্টি ডয়েল।
ড্রাইভিং সিটে চেপে গাড়ি ঘুরিয়ে মোটেলের পার্কিং লটে ফিরল রানা। এদিকে বাড়ি থেকে বেরিয়ে নিজের ক্যাডিলাকের দিকে চলেছে প্যাট্রিক নোভাক। প্যান্টের দুই পকেট ডলারে ভরা। মেয়েদের বেআইনি আয়ের শতকরা কত ভাগ কেড়ে নেয় এই লোক? হাতে প্রায় কোনও টাকাই থাকার কথা নয় মেয়েগুলোর। দুঃখজনক পেশায় আছে তারা। তবে ভবিষ্যতে বাড়বে রোজগার, কারণ আজ থেকে তাদের রক্ত চুষবে না কোনও দালাল।
এসইউভি ক্যাডিলাকের ইঞ্জিন চালু করল প্যাট্রিক নোভাক। চাকার রাবার ক্ষয় করে পার্কিং লট থেকে ছিটকে বেরিয়ে গেল। কয়েক মুহূর্ত অপেক্ষা করে হাইওয়েতে উঠল রানাও। উড়ে চলেছে প্যাট্রিকের ক্যাডিলাক। গতিবেগ ঘণ্টায় অন্তত আশি মাইল। বজ্রপাত আঁকা পুরনো গাড়িতে চেপে ওর পিছু নেয়া বেশ কঠিন। বিরক্ত বোধ করছে রানা। তার ওপর এখন বেশি গতির জন্যে পুলিশের পেট্রলকার পিছু নিলে সাড়ে-সর্বনাশ হবে।
দুই গাড়ির মাঝের ব্যবধান বাড়িয়ে নিল রানা। লোকটাকে অনুসরণ করছে অন্তত আড়াই শ’ গজ দূর থেকে।
উত্তরদিকে চলেছে প্যাট্রিক। আঠারো মাইল যাওয়ার পর হাইওয়ে ছেড়ে নেমে গেল পুবের একটা সরু, আঁকাবাঁকা পিচ ঢালা রাস্তায়। এই পথে যানবাহন নেই, তবে একটু পর পরই রাস্তাটা ডাইনে-বামে বাঁক নিচ্ছে বলে আড়াল পেতে অসুবিধা হচ্ছে না। দূরত্ব বজায় রেখে ক্যাডিলাকের ‘পিছু নিচ্ছে রানা।
বিকেল পাঁচটায় ধুলোভরা একটা মেটো পথে পড়ল প্যাট্রিক। পাহাড়ি এলাকা। রাস্তার দু’পাশে ঘন সবুজ জঙ্গল। এ পথে একজন পথচারীরও দেখা পেল না রানা।
গোপনে পিছু নিয়ে মাঝে মাঝে পথের বাঁকে কালো ক্যাডিলাকের পেছনদিক দেখছে রানা। ভাবছে, কোথায় চলেছে লোকটা? সামনেই কি রহস্যময় নোভাক দ্বীপ? ওটার কথা বলেছে শেরিফ। অথচ, এমন কোনও দ্বীপের নাম শোনেনি গুডরিচরা। আগামী এক বা দুই ঘণ্টা হয়তো খুব বিপজ্জনক হবে।
আরও চল্লিশ মিনিট পর শুরু হলো চড়াই পথ। রিজে হালকাভাবে জন্মেছে ঝোপঝাড় ও গাছ। ডাইনে উপত্যকা। রানার দু’শ’ গজ দূরে বাঁক নিয়ে ডানদিকে গেল এসইউভি। গতি কমিয়ে জঙ্গলের বাঁকে থামল রানা। নেমে পড়ল গাড়ি থেকে। একটু সামনেই ঢালু পথ গিয়ে মিশেছে পাঁচ শ’ গজ দূরে জঙ্গলের মাঝে বেড়া দেয়া বৃত্তাকার বড়সড় এক জায়গায়। ওখানে দেখা যাচ্ছে জংধরা টিনের কিছু বাড়িঘর।
রানার ধারণা হলো, ওটা ছোট কোনও খামার। আশপাশে নদী বা খাল নেই যে ওটাকে দ্বীপ ভাববে কেউ। সরাসরি ঘরগুলোর দিকে চলেছে প্যাট্রিক। ফায়ারবার্ডের ইঞ্জিন বন্ধ করে ব্যাগ হাতে গাড়ি থেকে নামল রানা। ব্যাগ থেকে ছোট কিন্তু শক্তিশালী বিনকিউলার নিয়ে জংধরা বাড়িগুলো দেখল। ওখানে গিয়ে শেষ হয়েছে কাঁচা রাস্তা। কুঁজো হয়ে ঝোপঝাড় ও গাছের মাঝ দিয়ে এগোল রানা। জঙ্গলের কিনারায় পৌঁছে চোখে লাগাল বিনকিউলার রহস্যময় আস্তানার দিকে চলেছে ক্যাডিলাক। ওটার চাকা থেকে উড়ছে ঘন ধুলোবালি।
কমপাউণ্ডের ডানে বিনকিউলার ঘুরিয়ে রানা দেখল, দুই বিঘা পরিমাণ জমিতে গড়ে তোলা হয়েছে বেশ কিছু বাড়িঘর আর ছাউনি। পুরো এলাকা ঘিরে রেখেছে উঁচু সিকিউরিটি ফেন্স। ওপরে রেযর ওয়াএয়ার। তবে ওখানে জায়গা এতই কম, হাঁস-মুরগি বা গরু-ছাগলের খামারও এত ছোট হয় না।
মনোযোগ দিয়ে ঘরগুলো দেখল রানা। কাঠের তক্তা দিয়ে তৈরি প্রতিটা ঘরের দেয়াল। ছাত হিসেবে রয়েছে করোগেটেড টিন। এখানে-ওখানে দগদগে বাদামি জং। মাঝের ঘরটা বিশাল। চারদিকে ছাউনির ভেতরে মালামাল। একপাশের দুই ছাউনির সামনের দেয়াল নেই। ওখানে রানা দেখল সারি দিয়ে রাখা নীল রঙের অসংখ্য সিলিণ্ডার। বড় প্রোপেন গ্যাস বটল মনে হলেও পরক্ষণে রানা বুঝল, ওগুলো আসলে কন্টেইনার ড্রাম বা কাঠের পিপে। দুরমুশ করা মাটিতে পড়ে আছে বেশ কিছু ড্রাম।
সামনের দিকে দেয়াল নেই এমন একটা বার্নে ঢিবির মত উঁচু করে রাখা হয়েছে শস্যের বস্তা। কিছু ছেঁড়া বস্তা থেকে মাটিতে ছড়িয়ে পড়েছে কীসের যেন অসংখ্য দানা। আরেক দিকের এক ছাউনির ভেতর ছাত পর্যন্ত ঠেসে রাখা হয়েছে জ্বালানী কাঠ। সামনের দিকে বড় একটা বৈদ্যুতিক করাতের সামনে বিশাল এক গাছের গুঁড়ি। কুঠার দিয়ে কাঠ চেরাই করছে প্রকাণ্ডদেহী এক লোক। তার নড়াচড়া রোবটের মত।
বড়সড়, ভারী একটা গুঁড়ি সরাল সে। মস্ত কুঠার হাতে মাত্র কয়েক কোপে টুকরো হলো ওটা। জ্বালানী কাঠের স্তূপের ভেতর লোকটা রাখল চেরাই করা কাঠ। রানা বুঝে গেল, গরিলার মত জোর ওই লোকের শরীরে। একের পর এক কাঠের গুঁড়ি অনায়াসে চেরাই করছে সে। ক্লান্তি নেই। প্রতিটা কোপের সঙ্গে সঙ্গে কিলবিল করে উঠছে শরীরের পেশিগুলো।
মাঝের বিশাল ঘরটা খড় রাখার বার্নের মত। ফাটল ধরা কাঠের তক্তা দিয়ে তৈরি চার দেয়াল। চারদিক থেকে ওপরে উঠেছে জংধরা টিনের ছাত। মাঝে মোটা একটা চিমনি। রানার মনে হলো, ওটা বড় কোনও রকেট। চিমনির ভেতর থেকে হালকা ধোঁয়া উঠে মিশে যাচ্ছে পাহাড়ি ঝিরঝিরে হাওয়ায়। ওদিক থেকে আসছে বিশ্রী গন্ধ।
তিক্ত হাসল রানা। পথ দেখিয়ে তাদের বেআইনি মদের কারখানায় নিয়ে এসেছে ওকে প্যাট্রিক নোভাক। জঙ্গুলে পাহাড়ি এলাকায় হয়তো এমন আরও কারখানা আছে তাদের। স্থানীয় আইন-শৃঙ্খলা বাহিনী বা এটিএফ-এর ফেডারেল অফিসাররা জানে না এখানে কী করছে তারা। কারখানার জংধরা ছাত ও আশপাশ দেখে যে-কেউ বুঝবে, অন্তত কয়েক বছর ধরে এখানে তৈরি হচ্ছে বেআইনি মদ। আয়করহীন যে পরিমাণ মদ জড় করা হয়েছে, তাতে দক্ষিণের রাজ্যগুলোর অর্ধেক মানুষকে মাতাল করে দিতে পারবে নোভাকরা। পূর্বপুরুষদের মতই এরা এখনও যা খুশি তাই করছে।
উঁচু গেটের সামনে থামল প্যাট্রিকের ক্যাডিলাক। চওড়া গেটের দুই পাল্লা বন্ধ। ওদিকে চেয়ে রইল রানা। কয়েক মুহূর্ত পর গার্ডদের কুটির থেকে বেরোল মাথায় ক্যাপ আর গায়ে লাল চেক শার্ট পরা দাড়িওয়ালা এক লোক। গেটের কাছে থামল সে। প্যাডলক খুলে দরজায় জড়িয়ে রাখা মোটা শেকল সরাল। লোকটার কাঁধে ঝুলছে নলকাটা বন্দুক। সে হয়তো নোভাকদের বেআইনি অস্ত্রের ব্যবসার সঙ্গেও জড়িত, ভাবল রানা। একদিকের পাল্লা সরিয়ে দিল লোকটা। কী যেন কথা হলো প্যাট্রিকের সঙ্গে। গাড়ি ভেতরে ঢুকতেই আবারও পাল্লা আটকে শেকল জড়িয়ে প্যাডলক আটকে দিল দাড়িওয়ালা। আবারও গিয়ে ঢুকল টিনের ছাতওয়ালা গার্ড কটেজে।
উঠোন পেরিয়ে বড় ঘরটা পেছনে ফেলে দুই ছাউনির মাঝে ক্যাডিলাক রাখল প্যাট্রিক। ওখানে কয়েকটা গাড়ি দেখল রানা। সিগারেট ধরাতে গেলে বা সামান্য অসাবধান হলেই আগুন ধরবে মদের কারখানায়। সেক্ষেত্রে ভয়ঙ্কর দাহ্য বাষ্প থেকে ঘটতে পারে প্রচণ্ড বিস্ফোরণ। তাই গাড়িঘোড়া প্ল্যান্ট থেকে দূরে রেখেছে নোভাকরা।
ক্যাডিলাকের একপাশে প্রাচীন, ভাঙাচোরা এক ফ্ল্যাটবেড ট্রাক। আরেকদিকে দুটো পিকআপ। তবে ওগুলো দেখে তাজ্জব হয়নি রানা। বিনকিউলার দিয়ে দেখছে একটু দূরের ধুলোমাখা একটা গাড়ি। ওটা দেখে শিরশির করে উঠল ওর মেরুদণ্ড। কালো রঙের মাস্ট্যাং!
এক পলকে চিনেছে রানা ওটাকে।
লিয বাউয়ার খুন হওয়ার রাতে ওটাতে চেপেই গেস্ট হাউসের সামনে হাজির হয়েছিল দুই যুবক।
ওই গাড়ি যখন আছে, আশা করা যায় খুনিও জড়িত আছে এই কারবারে!র‍্যাকের বাঁক ঘুরে নিঃশব্দে তিন পা এগিয়ে থামল রানা। নরম সুরে বলল, ‘হ্যালো, ছেলেরা, ব্যবসা করছ?’ ওর ডানহাতে পুরো এক লিটারের ল্যাফ্রোইগ কোয়ার্টার কাস্ক সিঙ্গেল মল্ট উইস্কির বোতল। ওজন প্রায় পৌনে দুই কেজি কাউকে জখম করতে দারুণ জিনিস। দুই তস্কর কিছু বুঝবার আগেই মাঝের দূরত্ব, ল্যাফ্রোইগের বোতলের গতিবেগ, ঘূর্ণন আর পতনের হিসেব কষে নিয়েছে রানা। তবে এখন গুরুত্বপূর্ণ হচ্ছে সঠিক টার্গেট বেছে নেয়া। ভারী মোষ তার নলকাটা শটগানের ট্রিগারটা টিপে দিলেই ছিন্নভিন্ন হবে বৃদ্ধের হৃৎপিণ্ড। পিঠ ফাটিয়ে পেছনের দেয়ালে গিয়ে লাগবে বুকের হাড়গোড়, মাংস-রক্ত। অবশ্য, বড়সড় ডাকাতকে ধীরগতি বলে মনে হয়েছে রানার। সে তুলনায় সত্যিকারের বিপজ্জনক হচ্ছে তার সঙ্গী। চট করে সরে যেতে পারবে সে। কাউন্টারের ওদিকে ক্যাশবাক্স হাতড়াচ্ছে লোকটা একমনে। ওর দিক থেকেই আসবে প্রথম আক্রমণ।
রানার ধারণাই ঠিক!
ঝাপসা উল্কি আঁকা ডানহাতের টাকার বাণ্ডিল ছেড়ে দিয়ে ঝট্ করে সোজা হয়ে দাঁড়াল সে। ঝনঝন করে মেঝেতে পড়ল কিছু খুচরো কয়েন। বিদ্যুদ্বেগে তার ডানহাতের কবজি নামল প্যান্টে গুঁজে রাখা কড্ রিভলভারের বাঁটের কাছে।
অবশ্য আগেই কাজে নেমেছে রানা। সাঁই করে বৃদ্ধ দোকানির নাক ঘেঁষে উড়ে গেল উইস্কির বোতল। ওটার তলি গিয়ে ঠকাস্ করে লাগল ক্যাশবাক্সের সামনে দাঁড়ানো শুটকি ডাকাতের কপালে।
ফিযিক্সের জটিল হিসাব কষতে যায়নি রানা। ভাল করেই জানে, দ্রুত ছুঁড়ে দেয়া জিনিসের শক্তির বিষয়ে রয়েছে জটিল ফর্মুলা। ওর ভুল না হয়ে থাকলে ওই সূত্র আবিষ্কার করেন নিউটন। সবটা মিলে ম্যাস অভ ভেক্টর, ভেলোসিটি, অ্যাক্সেলারেশন ও মোমেনটামের প্যাঁচ। বৈজ্ঞানিক সূত্র অনুযায়ী টার্গেটে দ্রুতগতি বোতল আঘাত হানলে চিরকালের জন্যে বিকৃত হবে শেয়ালের কপালের হাড়। ওদিকে তলপেটে গুঁজে রাখা রিভলভার টেনে বের করতে গিয়ে ট্রিগারে টিপ দিয়ে বসেছে সে।
স্মিথ অ্যাণ্ড ওয়েসন রিভলভারের ট্রিগারে তিন/চার পাউণ্ডের চাপ পড়লেই কার্তুজের পেছনে প্রাইমারের ওপর খটাস্ করে নামে হ্যামার। এক্ষেত্রেও তার ব্যতিক্রম হলো না। কপালে বোতলের গুঁতো খেয়ে চমকে গেছে লোকটা। হ্যাঁচকা টান লাগতেই বুম্ শব্দে গর্জে উঠেছে .৩৫৭ ম্যাগনাম রিভলভার। বুলেটের আঘাতে গায়েব হয়েছে লোকটার পুরুষাঙ্গের অর্ধেক আর অণ্ডকোষের ডানপাশের ডিমটা। প্রায় উড়ে পিছিয়ে গিয়ে হুড়মুড় করে মেঝেতে পড়ল সে।
বদ্ধ দোকানের ভেতর বজ্রপাতের হুঙ্কার তুলেছে বুলেট। সেটা মিলিয়ে যেতেই রানা শুনল অদ্ভুত টানা আর্তনাদ 1 চিকন ডাকাত বুঝেছে, ভীষণ কোনও ক্ষতি হয়ে গেছে তার।
সঙ্গীর হুক্কা-হুয়া আর্তনাদে নড়ে উঠে ধাক্কা দিয়ে বৃদ্ধকে সরাল গণ্ডার। একহাতে রানার দিকে ঘোরাল নলকাটা বন্দুক। দাঁত-মুখ খিঁচিয়ে রানাকে দেখছে সে। মুখ থেকে মিলিয়ে গেছে শ্লথ হাসিটা। রানার বুকে তাক করার আগে বন্দুকের দুই নল উঠেছে সিলিঙের দিকে। সুযোগটা নষ্ট না করে ক্ষিপ্র চিতার বেগে এগিয়ে গণ্ডারের ডান কবজির ওপর মোক্ষম এক ফ্লাইং কিক্ ঝাড়ল রানা। ফলে মড়াৎ করে ভাঙল মোটা কবজি। অকেজো হাত থেকে লিনোলিয়ামের মেঝেতে খটাস্ করে পড়ল বন্দুক। গুলি বেরোল না ওটা থেকে। পিছলে সরে গেল কয়েক ফুট দূরে। ওই একই সময়ে আইকিডোর জয়েন্ট লক-এ গণ্ডারের ভাঙা কবজি পেঁচিয়ে ধরল রানা। ওই লকে আটকে নিলে প্রচণ্ড ব্যথা লাগে। মুখটা ভীষণ বিকৃত করে হাঁটু গেড়ে মেঝেতে বসল গণ্ডার। থুতনি গিয়ে ঠেকেছে বুকে। চিরস্থায়ী ক্ষতি হবে না এমন মাপা এক লাথি লাগাল রানা তার কণ্ঠনালীতে। শ্বাস আটকে হুমড়ি খেয়ে পড়ল দানব মেঝেতে। প্রচণ্ড যন্ত্রণায় কুঁকড়ে গোল হয়ে গেছে কেন্নোর মত।
কাউন্টারের ওপাশের মেঝেতে গোপনাঙ্গ চেপে ধরে শুয়োরের মত ঘোঁৎ-ঘোঁৎ শব্দ তুলছে চিকন ডাকাত। খেয়াল নেই কোমর থেকে খসে হাতের কাছেই পড়েছে রিভলভার। তার কোমর থেকে হাঁটু পর্যন্ত ভিজে গেছে প্যান্ট। লাল হয়ে উঠেছে রিভলভারের নল ও সিলিণ্ডার। মেঝেতে কলের জলের মত ঝরঝর ঝরছে রক্ত। কপালের মাঝখানটায় বোতলের তলির স্পষ্ট, গভীর ছাপ।
মোষটাকে পাত্তা না দিয়ে কাউন্টারের পেছনে চলে গেল রানা, এক লাথিতে দূরে পাঠিয়ে দিল রিভলভার। আক্ষেপ নিয়ে দেখল চুরমার হয়ে যাওয়া ল্যাফ্রোইগ কোয়ার্টার কাস্ক সিঙ্গেল মল্ট উইস্কির বোতলটা। আনমনে একবার মাথা নাড়ল রানা। ল্যাফ্রোইগের বোতলের বদলে সিক্স প্যাক ডিক্সি বিয়ারের কার্টন ছুঁড়লেই বোধহয় ভাল হতো!
তবে এখন আর আফসোস করে লাভ নেই। যা হবার হয়ে গেছে।
মেঝেতে ছটফট করছে আর থেকে থেকে কাতরে উঠছে চিকন ডাকাত। তার রক্তাক্ত ঊরু দেখল রানা। নিচু গলায় বলল, ‘বোধহয় দ্বিতীয়বার কাটা পড়েছে তোমার যন্ত্রটা। ইস্, কেউ ওই জায়গায় রাখে এসব অস্ত্র?’
কথা শোনার অবস্থায় নেই লোকটা।
বৃদ্ধ দোকানীর দিকে ঘুরে তাকাল রানা। কাউন্টারের একপাশে কুঁজো হয়ে গেছেন বেচারা। ঠেকাবার ভঙ্গিতে সামনে বাড়িয়ে দিয়েছেন একটা হাত। ভয় পাচ্ছেন, এবার বোধহয় তাঁর পালা, মারবে রানা। কাউন্টারের পাশের দেয়ালে ঝুলন্ত টেলিফোন সেটটা দেখাল ও। ‘শেরিফের অফিস তো বোধহয় সকাল নয়টা থেকে পাঁচটা, তাই না? তবে অফিসে একজন ডেপুটি থাকার কথা। তাকে ফোন করুন। বলে দেবেন, সঙ্গে যেন অ্যাম্বুলেন্স আনে।’
রানা মারধর করবে না বুঝে স্বস্তির ছাপ ফুটল বৃদ্ধের চেহারায়। মুখের কাছ থেকে হাত নামিয়ে দেখলেন, সামনের মেঝেতে পড়ে আছে গণ্ডার। কাউন্টারের এদিকে নিজের রক্তের ভেতর ছটফট করছে অপর লোকটা।
আস্তে করে মাথা নাড়লেন বৃদ্ধ। ‘হোলি শিট, মিস্টার! বাপের জন্মেও এমন কাণ্ড দেখিনি! ওই দু’জন দেখছি তোমার কাছে দুধের বাচ্চা! ঝড়ের মত কী করলে, আর তাতেই শুয়ে পড়ল দুই-দুইজন গুণ্ডা!’ বড়সড় ডাকাতকে দেখালেন তিনি। ‘এ হচ্ছে জর্জি ডান। ওর চেয়ে খারাপ লোক আর নেই এই প্যারিশে। মাথা চলে না গাধার, কিন্তু দুই পায়ের ফাঁকে ওটা ডেঞ্জারাস জিনিস। ষাট বছর আগে ওর মাকে ভাল করেই চিনতাম। সে-ও মারাত্মক ছিল। শহরের বদমাস যুবকগুলো ভাবতে শুরু করেছিল দেশ ছেড়ে পালিয়ে যাবে। …আর ওই যে নড়েচড়ে উঠছে, এই লোকটা আমাদের শহরের কেউ নয়। পাকা ডাকাত। কিন্তু তাতে লাভ কী, তাড়াহুড়ো করতে গিয়ে তো বিচিই উড়িয়ে দিল নিজের! তা হলে আর থাকলটা কী!’
এত আওয়াজের মাঝে বৃদ্ধের কথা বোঝা যাচ্ছে না ঠিক মত। রক্তাক্ত, ডাকাতের পাশে থেমে ওর মাথার চাঁদিতে ছোট্ট একটা লাথি মেরে ঘুম পাড়িয়ে দিল রানা। এদিকে ডেক সেট থামিয়ে দিয়েছেন বৃদ্ধ। শান্তি ফিরেছে দোকানে। আবারও আঙুল তুলে টেলিফোন দেখিয়ে দিল রানা। ‘কলটা করে ঝামেলা শেষ করুন। এরপর খুশি হব আরেকটা ল্যাফ্রোইগ কোয়ার্টার কাস্ক সিঙ্গেল মল্ট উইস্কির বোতল জুটিয়ে দিলে। ওটা নিয়ে মোটেলে ফিরতে চাই।’
‘ওই জিনিস আর নেই, পাডনাহ্। শেষ যেটা ছিল, ভেঙে ফেলেছ তুমি।’
‘তা হলে গ্লেনমোরেঞ্জিই সই,’ বলল রানা।
‘ওটা পাবে বিনা পয়সায়,’ বললেন বৃদ্ধ। ‘এই যে আমার জীবন বাঁচিয়ে দিলে, সেজন্যে এটুকু না দিলে ছোট হয়ে যাব নিজের কাছে।’ ডানহাত বাড়িয়ে দিলেন তিনি। হাতের পিঠে লাখ লাখ ভাঁজ। ‘আমি টিমোথি। টিমোথি হেকেথন। বাহাত্তর সাল থেকে এই দোকান চালাচ্ছি। এর আগে কখনও এদের মত ডাকাতি করতে আসেনি কেউ।’
মৃদু হেসে করমর্দন করল রানা। ‘আমার নাম রানা। নিজে থেকে এক বোতল মদ দিতে চেয়েছেন বলে আপনাকে অসংখ্য ধন্যবাদ। তবে কেনার মত টাকা আছে আমার কাছে। যেটা ভেঙেছি, সেটার জন্যেও ক্ষতিপূরণ দেব।’
জবাব না দিয়ে শুধু মাথা নাড়লেন বৃদ্ধ, তারপর কল দিলেন শেরিফের অফিসে। কাউন্টারে কনুই রেখে অপেক্ষা করল রানা। একটু বিরক্ত। আমেরিকান পুলিশ সম্পর্কে ওর অভিজ্ঞতা অত্যন্ত তিক্ত।
কিছুক্ষণ পর দূর থেকে এল সাইরেনের আওয়াজ।
দু’মিনিট পেরোবার আগেই বাইরের রাস্তা ভরে গেল নীল আলোর ঝিলিকে। দোকানের সামনে থেমেছে দুটো ক্রাউন ভিক্টোরিয়া পুলিশ পেট্রল ক্রুযার। দরজায় লেখা: ক্লোভিস প্যারিশ শেরিফ’স ডিপার্টমেন্ট।
‘ওই যে, সামনের গাড়িতে শেরিফ স্যাম শেরিড্যান,’ জানালার দিকে আঙুল তাক করলেন বৃদ্ধ। ‘ভেজা প্যান্থারের চেয়েও নীচমনা।’
‘বাজে পুলিশ?’ জানতে চাইল রানা।
‘না, তা নয়। স্যাম শেরিড্যান এদিকের সেরা শেরিফ।’
সামনের গাড়ি থেকে বেরোল চওড়া হাড়সর্বস্ব এক ঢ্যাঙা লোক। পরনে ইউনিফর্ম। মাথায় কাত করে পরেছে একটা ক্যাম্পেইন হ্যাট। একপাশের ধূসর চুল দেখল রানা। শীতে রুক্ষ হওয়া কঠিন পাথরের মত লোকটার চেহারা। পেছনের গাড়ি থেকে নেমেছে তার দুই ডেপুটি। লিকারের স্টোরের দরজা খুলে ভেতরে চোখ বোলাল শেরিফ। পরিবেশটা বুঝেই আরও কঠিন হলো তার চেহারা। দুই ঊরুর পাশে পাকিয়ে গেল দুই হাতের মুঠো।
রানা বুঝল, আজকের সুন্দর রাতটা কঠিন হয়ে উঠছে ওর জন্যে।চোখ থেকে বিনকিউলার নামিয়ে আবারও গাড়ির কাছে ফিরল রানা। সংগ্রহ করে নিল জ্যাকেট, রনের দেয়া ধনুক ও তীর ভরা তূণ। কিছুক্ষণ আগে জ্ঞান ফিরেছে মন্টি ডয়েলের। এখন পাগল হয়ে উঠেছে গাড়ির বুট থেকে বেরোতে। ধুপধাপ ঘুষি মারছে ডালার নিচে। সেইসঙ্গে চাপা স্বরে শোনা যাচ্ছে সাহায্যের আর্তি। আপাতত তার জন্যে কিছু করার নেই রানার। বড় গাড়ির বুটের ভেতর যথেষ্ট জায়গা আছে। আরাম করে শুয়ে থাকুক না ব্যাটা!
দরকারি জিনিসগুলো নিয়ে আবারও ঢালু জমির প্রান্তে পৌঁছুল রানা। গাছ বা ঝোপঝাড়ের আড়াল নিয়ে এগোল কম্পাউণ্ডের দিকে। নির্জন এলাকায় নিজেদেরকে নিরাপদ ভাবলেও একটু পর নোভাকরা হয়তো বুঝবে, কতবড় ভুল হয়েছে তাদের।
কাদের বিরুদ্ধে লড়তে হবে, ভাল করেই জানে এখন রানা। কম্পাউণ্ডে রয়েছে সশস্ত্র গার্ড। গোনায় রাখতে হবে দানব কাঠুরেকে। এ ছাড়া, রয়েছে তিন নোভাক ভাই। জোসেফের কথা অনুযায়ী, তাদের মধ্যে সবচেয়ে বিপজ্জনক হচ্ছে বড় ভাই রিচি নোভাক।
ঢালু হয়ে আবারও উঠে পেরিমিটার ফেন্সে গিয়ে মিশেছে ঘন ফার্নে ভরা জমি। তার মাঝ দিয়ে এগোল রানা সতর্ক শিকারি চিতার মত। তারের বেড়ার কাছে পৌছুতে লাগল পুরো দশ মিনিট। ফার্নের মেঝেতে শুয়ে ভালমত দেখল কম্পাউণ্ডের উঠান, গাড়িগুলো আর বড় ঘরটা। চিমনি দিয়ে ওঠা ধোঁয়া ছাড়া কিছুই নড়ছে না। কোথায় যেন উধাও হয়েছে কুঠারওয়ালা দানব। গার্ডের কুটির থেকে আর বেরোয়নি বন্দুকধারী প্রহরী।
পকেট থেকে মাল্টিটুল নিয়ে ওটার কম্বাইণ্ড প্লায়ার্স আর ওয়াএয়ার কাটার খুলল রানা। সাবধানে একে একে কাটতে লাগল মেশ তারের বেড়া। নিজের জন্যে তৈরি করছে ক্রল করে ঢোকার মত জায়গা। পাশ দিয়ে গেলে ছেঁড়া জায়গাটা দেখে সবাইকে সতর্ক করবে যে-কোনও গার্ড। তবে রানা আশা করছে, কেউ এদিকে আসার আগেই ভেতরে ঢুকে কোথাও লুকিয়ে পড়তে পারবে ও।
একটু পর তার কেটে নিজের জিনিসপত্র ভিতরে ঢুকিয়ে রেখে ক্রল করে ঢুকল রানা। উঠে একদৌড়ে পৌঁছুল সবচেয়ে কাছের জংধরা ছাউনির পাশে। কিছুক্ষণ ওখানে দাঁড়িয়ে কান পেতে অপেক্ষা করল। দূরে ডিযেল জেনারেটরের গর্জন, এ ছাড়া কোথাও কোনও আওয়াজ নেই। পাকা চোরের মত পা টিপে গাড়িগুলোর কাছে পৌঁছুল রানা। থামল কালো মাস্ট্যাং গাড়ির পাশে। মাল্টিটুলের ছোট্ট ছুরি ব্যবহার করে ফাঁসিয়ে দিল পেছনের ডানদিকের চাকা।
হাত রেখেছে ফুটোর ওপর। আহত সাপের মত ফোঁস ফোঁস আওয়াজে টিউব থেকে বেরোচ্ছে প্রেশারাইড্ বাতাস। ধীরে ধীরে ডেবে গেল গাড়ির পেছনের ডানদিক এবার মাস্ট্যাঙের অন্য চাকার বারোটা বাজাল রানা। পরের দশ মিনিটে সর্বনাশ হলো পিকআপ ও ক্যাডিলাকের চাকাগুলোর। রানা নিশ্চিত হয়ে গেল, চট্‌ করে এই কম্পাউণ্ড ছেড়ে বেরোতে পারবে না এখন কেউ।
খোঁড়া সব গাড়ির কাছ থেকে সরে গার্ডের কুটিরের দিকে চলল রানা। ওই ঘরটা ওঅর্কশপ হিসেবেও ব্যবহার হয়। ভেতরে যন্ত্রপাতি ও ভাঙাচোরা জিনিসপত্র। ধুলোভরা জানালার কাঁচের ওদিক দিয়ে দেখা যায় কম্পাউণ্ডের গেট। অবশ্য আপাতত ওদিকে নজর নেই গার্ডের। ঘরের কোণে আর্মচেয়ারে আধশোয়া হয়েছে সে। দেয়ালের পেরেক থেকে ঝুলছে স্লিং বাঁধা বন্দুকটা। অস্ত্রটা আছে লোকটার কাছ থেকে কয়েক ফুট দূরে। গার্ডের পাশের ওঅর্কবেঞ্চে পড়ে আছে একটা ওয়াকি-টকি। রানা ঘরে ঢুকলেও ওটার দিকে হাত বাড়াল না লোকটা, নিদ্রাদেবীর আরাধনায় ব্যস্ত! কনুইয়ের কাছে আধ খালি চোলাই মদের বোতল। শ্বাস থেকে বাজে গন্ধ পেয়ে যা বোঝার বুঝে নিল রানা।
গার্ড চট্ করে জেগে উঠুক তা চায় না, তাই ওঅর্কবেঞ্চের যন্ত্রপাতির মাঝ থেকে মাঝারি একটা হাতুড়ি নিল ও। ওটা দিয়ে খটাস্ করে হালকা এক ঘা বসিয়ে দিল লোকটার মাথার পাশে। মাপা হাতের মার, রানা বুঝল অন্তত দুইটা ঘণ্টা স্বপ্নের জগতে ঘুরে বেড়াবে গার্ড। মোটা পেটসহ খাড়া করে তাকে চেয়ারে বসিয়ে দিল রানা। বেশ কয়েকটা ইলেকট্রিকাল তার দিয়ে আচ্ছামত বেঁধে ফেলল অচেতন গার্ডের দুই কবজি আর দুই গোড়ালি। কাজটা শেষ করে ঘুরে দেখল ঘরের চারপাশ। মাঝের বেশির ভাগ জায়গা দখল করেছে তামার তৈরি ইয়াজদাহা এক সিলিন্ডার। ওটা ব্যবহার করা হয় তরল রাখার ট্যাঙ্ক হিসেবে। সিলিণ্ডার থেকে খুলে ওঅর্কবেঞ্চে রাখা হয়েছে তামার নানান আকার-আকৃতির পাইপ।
এখানে যে মদ চোলাই হচ্ছে, সেটা বুঝতে তামার সিলিণ্ডারের বেশি আর কিছু দেখতে হবে না। মাতাল হওয়ার আগে চোলাই মদের ট্যাঙ্ক মেরামত করছিল মোটা গার্ড। বেশ ক’টা পাইপে জড়িয়ে নিয়েছে গ্যাফার টেপ। পাতলা তামার ট্যাঙ্কের গায়ে খুদে সব ফুটো। ওদিক দিয়ে দাহ্য লিকার বেরোলে যে-কোনও সময়ে আগুন ধরবে। ফলাফল ভয়ঙ্কর বিস্ফোরণ। বেঞ্চে সোল্ডারিং আয়ার্ন রেখেছে লোকটা। ওটার ডগা এখন ঠাণ্ডা। পাশেই এক রোল স্টিল উল- তামা মসৃণ করার কাজে বা আয়ার্ন পরিষ্কারে ব্যবহার হচ্ছিল।
দারুণ কাজের লোক, মনে মনে বলল রানা। অন্য চিন্তা এল ওর মনে। এই কম্পাউণ্ডে একা ঢুকেছে। জানা নেই ওর বিপক্ষে কতজন লোক। তাদের কেউ কেউ সশস্ত্র, দেখেছে। নোভাকরা চাইবে না ফাঁস হোক কোথায় আছে তাদের গোপন কারখানা। সুতরাং অচেনা কাউকে কম্পাউণ্ডে দেখলেই মরিয়া হয়ে উঠবে তারা। বন্দুক হাতে একা রানা হয়তো সুবিধা করতে পারবে না। তা ছাড়া, রিচি নোভাকের কাছে নানান ধরনের অস্ত্র থাকার কথা। লড়াইয়ের জন্যে শুধু বন্দুক আর একটা ধনুক মোটেও যথেষ্ট নয়। অবশ্য নিজেকে বুঝ দিল রানা, চোলাই মদের কারখানায় বহু কিছুই করা যায় তীর দিয়ে!
যা করার দ্রুত করতে হবে। ওয়াকি-টকির পেছনের ঢাকনি খুলে ব্যাটারি দেখল রানা। নয় ভোল্টের রিচার্জেবল চৌকো ব্যাটারি ওটা, পুরো চার্জ দেয়া। দুই টার্মিনালে আছে স্ন্যাপ কানেক্টর। ব্যাটারিটা খুলে বেঞ্চে রাখল রানা। তূণ থেকে নিল রনের দেয়া একটা তীর। দুই হাঁটুর মাঝে রেখে ওপরে তাক করল তীরের ডগা। রোল থেকে নিয়ে ওখানে জড়াল স্টিল উল। তার ওপর পেঁচিয়ে নিল গ্যাফার টেপ। কাজ শেষে ধনুকের অ্যালিউমিনিয়াম হ্যাণ্ডেলে টেপ দিয়ে আটকে দিল নয় ভোল্টের ব্যাটারি। তীর ছিটকে রওয়ানা হওয়ার আগেই ওটার ধাতব ফলা স্পর্শ করবে বৈদ্যুতিক টার্মিনাল।
রানাকে এত ব্যস্ত দেখলে কেউ হয়তো ভাববে, পাগল হয়েছে যুবক। কিন্তু, সায়েন্সের জ্ঞান আছে তেমন যে-কেউ বুঝবে, ভয়ঙ্কর বিপজ্জনক মারণাস্ত্র তৈরি করেছে ও। স্টিল উল জড়ানো কয়েকটা তীর তূণে রাখল রানা। দেয়ালের পেরেক থেকে খুলে নিল স্লিংসহ বন্দুক। ওটা পুরনো রেমিংটন ৮৭০ পাম্পগান। পুরো লোড করা হলে পাঁচটা গুলি ছুঁড়বে। নোভাকের লোক চেম্বারে রেখেছে বাকশট। কাঁধে বন্দুক ঝুলিয়ে জানালা দিয়ে বাইরের উঠান দেখল রানা। কেউ নেই দেখে নিঃশব্দে বেরোল গার্ডের কুঠরি থেকে। আশপাশে কোথাও নেই দানব কাঠুরে।
বিশাল ঘরের দিকে চলল রানা। চারপাশে চোখ রেখে নিঃশব্দে খোলা গেট দিয়ে ঢুকে পড়ল ভেতরে। এটা অদক্ষ হাতে তৈরি ভেজা প্লাইউডের এক অ্যান্টিরুম। ওদিকে সরু প্যাসেজে বাতিল মাল। এ ছাড়া, একটা হ্যাণ্ড ট্রাকে আছে চিনি আর ভুট্টার দানা ভরা বস্তা এবং এক ব্যারেল পানি। ঘরের ভেতরে ঘন হয়ে ভাসছে চোলাই মদের বাজে দুর্গন্ধ।
প্যাসেজের ওদিকের বড় ঘরে চোলাই হচ্ছে মদ, বুঝতে দেরি হলো না রানার। কিছুক্ষণ কান পেতে দাঁড়িয়ে থাকল। দূরে মানুষের কণ্ঠস্বর। স্থানীয় উচ্চারণে তর্ক জুড়েছে তিনজন লোক। দূরে বলে অর্থ বুঝতে পারছে না রানা। কয়েক মুহূর্ত পর তূণ থেকে একটা স্টিল উল জড়ানো তীর নিয়ে ধনুকের ছিলায় পরিয়ে নিল। পা টিপে চলল কণ্ঠস্বর লক্ষ্য করে। প্যাসেজ ফুরোতেই টের পেল, সামনের ঘরেই আছে লিয বাউয়ারের খুনিরা!বিশাল গুহার মত ঘরের প্যাসেজের শেষমাথায় দাঁড়িয়ে আছে রানা। বার্নের সমান জায়গায় পুরোদমে চলছে মদ চোলাইয়ের কাজ। ঘরের কংক্রিটের মেঝে লাল রঙের। বেশিরভাগ জায়গা শস্যের বস্তা, পানির ড্রাম আর জ্বালানী কাঠে ভরা। ঘরের মাঝে বৃত্তাকারভাবে সাজিয়ে রাখা হয়েছে ড্রামের মত এক ডজনেরও বেশি ভাটি। প্রতিটা আট ফুট উঁচু, চার ফুট ব্যাস। বৈদ্যুতিক আলোয় চকচক করছে তামার সিলিণ্ডার। একই জিনিস দেখেছে গার্ডের কুঠরিতে মেরামতের জন্যে খুলে রাখা। প্রতিটা সিলিণ্ডারের ওপর থেকে নিচ পর্যন্ত নানান ধরনের পাইপ
প্রতিটা সিলিণ্ডারের সঙ্গে একটা করে পানির ড্রাম আর কালেক্টর ভেসেল। শেষের পাত্রে ফোঁটা ফোঁটা করে জমছে ডিসটিল করা অ্যালকোহল। প্রতিটা স্টিল বসানো রয়েছে আলাদা কাঠের চুলার ওপর। ওগুলো থেকে উঠে ধোঁয়া আর আগুনের তাপ ঢুকছে লোহার তৈরি বিশাল এক ঢেউ খেলানো ঢাকনির ভেতর। ওই ঢাকনি গিয়ে মিশেছে ছাতের চিমনির সঙ্গে। ঘরের তাপমাত্রা অস্বাভাবিক বেশি। রীতিমত শ্বাস আটকে আসতে চাইছে রানার। ধোঁয়া আর আগুনের তাপের সঙ্গে যোগ দিয়েছে ধুকধুক আওয়াজের শক্তিশালী ডিযেল জেনারেটর। ঝাঁঝাল বাষ্প উঠছে চিমনির দিকে। বিশাল এক প্যানেলে নড়ছে নানান ইকুইপমেন্ট আর গজের কাঁটা।
কথা বলছে তিন ভাই। লম্বায় প্রত্যেকে ছয় ফুটের বেশি হলেও বামন হয়ে গেছে দানবাকৃতি সিলিণ্ডারগুলোর মাঝে।
টাকার হিসেব কষতে গিয়ে জুড়েছে তর্ক। এখন কথা বলছে প্যাট্রিক। সানগ্লাস খুলে দুই বড়ভাইয়ের দিকে তাকাল সে, নার্ভাস। কড়কড়ে কণ্ঠে বলল, ‘মাথা ঠাণ্ডা রাখো। আগেই বলেছি ব্র্যাডলি ঠকাবে না। কথা দিয়েছে দুই সপ্তাহের ভেতর সব শোধ করে দেবে। আজ পর্যন্ত কখনও মিথ্যা বলেনি সে।’
‘ব্র্যাডলির পোঁদে লাথ মারি! হারামজাদাকে এক সেন্ট দিয়েও বিশ্বাস করি না। তুমি কি গাধা নাকি, প্যাট্রিক?’
‘হ্যাঙ্ক, বললাম তো ঠকব না।’
‘এবার শুয়োরটাকে গিয়ে বলবে, আগামী দু’দিনের ভেতর টাকা না দিলে সোজা অ্যালিগেটরের পেটে যাবে সে।’
তর্ক-বিতর্ক নিয়ে মাথাব্যথা নেই রানার। নীরবে দেখছে তিন নোভাককে। বুকের ভেতর শীতল অনুভূতি। হৃৎস্পন্দন স্বাভাবিকের চেয়ে কম। দরকারি প্রমাণ পেয়েছে। প্যাট্রিকের বড় দুই ভাইকে চিনতে দেরি হয়নি। সে রাতে এরাই গিয়েছিল লিযকে খুন করতে। ডানদিকের লোকটার চুল বেণী করা। কুঁচকে রেখেছে ভুরু। সে ছিল মাস্ট্যাং গাড়ির ড্রাইভার। ওরই নাম হ্যাঙ্ক। বয়স বত্রিশ মত। তারের মত প্যাচানো পেশি। বাহু আর ঘাড়ে উল্কি। ওগুলো আঁকিয়ে নিতে গিয়ে লেগেছে অন্তত কয়েক হাজার ডলার। জিন্সের প্যান্টের ওয়েস্ট ব্যাণ্ডে গুঁজে রেখেছে বাঁটে মুক্তা বসানো বেরেটা পিস্তল। তার ডান পাশে বড়ভাই রিচি। তাকে দেখে রানা বুঝেছে, হলওয়েতে গুরুতর আহত লিযকে মেঝেতে রেখে গেস্টহাউস থেকে ছুটে বেরিয়ে গিয়েছিল এই লোকই।
রিচিই খুন করেছে লিযকে!
এখন তার পরনে সাদা টি-শার্ট আর কালো রঙের কমব্যাট ট্রাউজার। হ্যাঙ্কের চেয়ে অন্তত দু’বছরের বড় হবে রিচি। নিয়মিত ব্যায়াম করা শরীর। শরীরে উল্কি না থাকলেও ডানহাতে দেখা যাচ্ছে ফ্যাকাসে নীল স্বস্তিকা চিহ্ন। ওটার কথা বলেছিল জোসেফ। ছোট দুই ভাইয়ের মতই রিচির মাথায়ও লালচে চুল। মিলিটারিদের মত কদম ছাঁট দিয়েছে। দু’ভাইকে নরম সুরে বলল রিচি, ‘আগেও বলেছি, কাউকে সুবিধা নিতে দিয়ো না, ঠকে যাবে।’ তার কথার ভেতর বিষের মত খারাপ কিছু আছে।
‘আমিও তা-ই বলছি, ব্রো,’ জোর দিয়ে বলল হ্যাঙ্ক। ‘নিয়মের বাইরে গেলেই ডুবব। মাথায় রাখতে হবে, শেষ হিসাবে দুনিয়ায় সবচেয়ে দরকারি জিনিস ওই টাকাই!’
হার মেনে নিয়েছে প্যাট্রিক। দুই কাঁধ ঝুলে গেল তার। বদমেজাজি মেয়েমানুষের দালাল এখন বড়ভাইদের বকা খাওয়া ছোট্ট ভাইটি। ‘ঠিক আছে, ওকে বলব দুই দিনের ভেতরই সব শোধ দিতে হবে।’
‘তুমি গিয়ে দেখবে নেব্রাস্কার পথে অর্ধেক রাস্তা পেরিয়ে গেছে শুয়োরের বাচ্চা, ধমকের সুরে বলল হ্যাঙ্ক নোভাক ‘আর তখন… হঠাৎ করেই মুখ বুজে ফেলল সে। তার দিকে অবাক চোখে তাকাল রিচি ও প্যাট্রিক। পরক্ষণে হ্যাঙ্কের দৃষ্টি অনুসরণ করে প্যাসেজের দিকে চাইল তারা।
এইমাত্র প্যাসেজ পেছনে রেখে তামার দুই সিলিণ্ডারের মাঝ দিয়ে বৃত্তাকার জায়গাটায় পা রেখেছে রানা। নোভাকরা টু শব্দ করার আগেই কানের কাছে টেনে নিয়েছে তীর পরানো ধনুকের ছিলা। শেষবার সাপ মারতে যাওয়ার সময় খুব দুর্বল ছিল রানা। ভীষণ ব্যথা ছিল পেটে। সেই তুলনায় এখন নিজেকে অনেক সুস্থ লাগছে ওর। যে-কোনও পরিস্থিতির জন্যে তৈরি। রিচির দিকে তাক করেছে বিপজ্জনক তীরটার তীক্ষ্ণ ফলা। তিন নোভাকের চেহারা দেখছে রানা।
রাগে বেগুনি হয়েছে প্যাট্রিক। আরেকটু গরম হলে সারাশরীরে বোধহয় ফোস্কা উঠবে। রানাকে দেখছে হ্যাঙ্ক। বিস্ফারিত চোখে সতর্কতা আর হামলার প্রস্তুতি। তবে রিচির দিকে বিশেষ নজর রানার। একদম নিস্পৃহ তার চেহারা। কিছুতেই যেন অবাক হওয়ার কিছু নেই। লিযকে খুন করেছে বলে চোখে অপরাধ বোধের লেশমাত্র চিহ্ন নেই। রানা বুঝে গেল, এ সত্যিকারের সাইকোপ্যাথিক কিলার। লিযকে খুন করার সময়েও বিন্দুমাত্র দ্বিধা ছিল না তার মনে।
তিন নোভাক তিন ধরনের প্রতিক্রিয়া দেখালেও সবচেয়ে বোকা প্যাট্রিকও পিস্তলের দিকে হাত বাড়াল না।
আরও এক পা সামনে বাড়ল রানা।
‘তুমি আবার কোথাকার কোন্ হারামজাদা?’ তর্জনী তাক করে ওর কাছে জানতে চাইল প্যাট্রিক।
‘তুমি ভাল করেই জানো আমি কে,’ শান্ত স্বরে বলল রানা। ‘আমাকে খুনের দায়ে ফাঁসিয়ে দিয়েছ তোমরা। আর এখন ভাবছ আমি কেন এখানে?’
প্রথমবারের মত মুখ খুলল রিচি। মসৃণ কণ্ঠ তার। ‘খুব চালাক লোক বলে মনে হচ্ছে। নইলে শহর থেকে এতটা দূরে আমাদেরকে খুঁজে নিতে পারতে না।’
‘এর মধ্যে চালাকির কিছু দেখি না, তবে পথ দেখিয়ে এখানে পৌছে দেয়ার জন্যে ধন্যবাদ দেব বেশ্যার দালাল তোমাদের আদরের ছোটভাই প্যাট্রিককে,’ গম্ভীর কণ্ঠে বলল রানা। ‘মনে হচ্ছে নোভাক পরিবারের মগজটা পায়নি বেচারা। আর ওর এই যে ঘাটতি, তার মূল কারণ তুমি। তুমি একটু বেশি মগজ পেয়ে গেছ, রিচি।’
শীতল হাসি ফুটল রিচির মুখে। ‘কথাটা মিথ্যা নয়।’
‘তবে তুমিও আবার যথেষ্ট বুদ্ধিমান নও,’ বলল রানা। ‘লিয বাউয়ারকে খুন করে মস্তবড় ভুল করলে। তার চেয়েও বড় গাধামি করলে আমাকে ফাঁসিয়ে দিয়ে। জানোও না কীসে জড়িয়ে গেছ।’
কর্কশ স্বরে হেসে উঠল হ্যাঙ্ক নোভাক। ‘তুমি নিজেই তো জন্মের হাঁদা! ভেবেছ একটা ধনুক নিয়ে এখানে হাজির হলেই যা খুশি করতে পারবে? মাত্র একবার তীর ছোঁড়ার সুযোগ পাবে। আর এদিকে আমাদের বাকি দু’জনের কাছে থাকবে অন্তত চল্লিশটা গুলি। দ্বিতীয় তীর ছিলায় পরাবার আগেই চালুনির মত ঝাঁঝরা হয়ে যাবে।’
‘গুলির চেষ্টা করো,’ বলল রানা, ‘প্রথম তীর ঢুকবে তোমার কপালে। হ্যাঙ্কের দিকে তীর তাক করল ও।
মুখ থেকে হাসি নিভে গেল হ্যাঙ্ক নোভাকের। ঘট্ শব্দে ঢোক গিলল।
‘আমার মনে দুটো প্রশ্ন আছে,’ বলল রানা। ‘প্রথম: বহুকাল আগে ঘটে যাওয়া একটা ব্যাপারে প্রতিশোধ নিতে গিয়ে দেড় শ বছর পর কেন নিরীহ এক মহিলাকে খুন করলে তোমরা? দ্বিতীয় প্রশ্ন: এত বছর পর কীভাবে লিয বাউয়ারকে খুঁজে পেলে? অবশ্য এটা না জানলেও চলবে আমার। পুলিশকে বরং সব খুলে বোলো।’
বাঁকা হাসল প্যাট্রিক। ‘ও, তা হলে এজন্যে এসেছ? গ্রেফতার করে নিয়ে যাবে আমাদেরকে?’
‘সেটাই আমার ইচ্ছে,’ বলল রানা, ‘অবশ্য, তোমরা এখানে খুন হলে আর পুলিশের হাতে তুলে দিতে পারব না।’
‘আচ্ছা?’ রানার কথা শুনে তেতে উঠছে প্যাট্রিক। ‘তাই?’
‘এক্কেবারে সত্যি কথা,’ বলল রানা।
‘তো এই যে আমাদেরকে ধরতে এলে, নিশ্চয়ই সঙ্গে করে আর্মি এনেছ?’ বলল হ্যাঙ্ক নোভাক।
‘না, একাই এসেছি,’ নরম সুরে বলল রানা। ‘ভাবছ তোমাদের মত ক’টা গেঁয়ো ছুঁচোকে ধরতে আরও লোক লাগবে? মাথা খাটাও। তোমাদের মা যে নয়টা বদমাস জন্ম দেয়নি, সেজন্যে রীতিমত দুঃখ লাগছে আমার। তা হলে সমানে সমানে লড়া যেত।’
‘যত বড় মুখ, তত বড় মানুষ তুমি নও, ‘ থুহ্ করে মেঝেতে থুতু ফেলল প্যাট্রিক।
নিস্পৃহ চেহারায় নীরবে দাঁড়িয়ে আছে রিচি নোভাক। শিথিল হাতদুটো ঝুলিয়ে রেখেছে দুই উরুর পাশে।
‘এবার শুনে নাও কী করবে,’ মোলায়েম স্বরে বলল রানা। ‘এক এক করে সাবধানে বের করবে পিস্তল। সেজন্যে ব্যবহার করবে বুড়ো আঙুল আর তর্জনী। তাড়াহুড়ো করবে না। আস্তে করে মেঝেতে অস্ত্র রেখে পা দিয়ে ঠেলে দেবে আমার দিকে। এরপর তোমাদেরকে অনুরোধ করব, যাতে আণ্ডারপ্যান্ট ছাড়া আর কিছুই না থাকে শরীরে। গোপন অস্ত্র লুকিয়ে রাখতে যেয়ো না, বেমক্কা খুন হবে। তারপর মেঝেতে কাছাকাছি হয়ে বসে পুলিশের জন্যে অপেক্ষা করবে। ঘণ্টাখানেকের ভেতর পৌঁছুবে আমার জানের জান দোস্ত শেরিফ স্যাম শেরিড্যান। সে আবার তোমাদেরকে নিয়ে রাখবে চমৎকার কোনও সেলে। ওখানে বসে অপরাধের স্বীকারোক্তি দেবে তোমরা। মাফও চাইতে পারো। আদালত তাতে শাস্তি কমাতেও পারে। শুনেছি লিথাল ইঞ্জেকশন ফুরিয়ে যাওয়ায় লুইযিয়ানার কর্তৃপক্ষ গত কয়েক বছর মৃত্যুদণ্ড দিচ্ছে না। অর্থাৎ, বুঝতেই পারছ, মৃত্যুদণ্ড কার্যকরের আগে বছরের পর বছর সময় পাবে ভেবে নেয়ার জন্যে: ঠিক কোন্ নরকের আগুনে পুড়তে চাও।’
‘বড় বেশি কথা বলো,’ বলল হ্যাঙ্ক নোভাক। ‘তোমার প্রস্তাবে রাজি হতে পারছি না।’
‘এর চেয়ে ভাল প্রস্তাব আমার কাছে নেই,’ বলল রানা।
‘ধরো, আমরা রাজি নই, তখন কী করবে?’ মুখ খুলল রিচি নোভাক।
‘তা হলেই তো সমস্যা,’ মৃদু মাথা নাড়ল রানা। ‘ধরে নাও খুন হয়েছ তোমরা। আর সেটাই আমার বড় একটা সমস্যা। তোমরা মরলে স্বীকারোক্তি দেবে কে? আমি আর নিজেকে নিরপরাধ বলে প্রমাণ করতে পারব না। সেক্ষেত্রে নিজেও খুন হব। তবে আগের কাজ আগে, মেঝেতে পিস্তল রাখতে তোমরা প্রত্যেকে পাচ্ছ পুরো পাঁচ সেকেণ্ড করে। এর ভেতর নির্দেশ মেনে না নিলে তীর মেরে উড়িয়ে দেব গোটা ডিসটিলারি।’রানার কথা শুনে হাসতে শুরু করেছে নোভাকরা।
ছোট দুই ভাইয়ের দিকে তাকাল হাস্যরত রিচি। ‘কথা শুনেছ ওর? আমি ওকে ভালবেসে ফেলছি কিন্তু!’
‘ব্যাটার দুই বিচি বোধহয় স্টেইনলেস স্টিলের তৈরি, ‘ মন্তব্য করল হ্যাঙ্ক নোভাক। ‘তবুও ওকে মরতেই হচ্ছে।’
চকচক করছে প্যাট্রিকের দু’চোখ। ‘কাজটা আমার হাতে ছেড়ে দাও।’
‘শেষবারের মত সাবধান করছি,’ বলল রানা। ছিলা টেনে কানের কাছে নিয়েছে। ধনুকের হ্যাণ্ডেলে লাগানো ব্যাটারির টার্মিনাল স্পর্শ করছে তীরের গায়ে জড়ানো স্টিল উল। বৈদ্যুতিক তরঙ্গের কারণে আগুনের মত লাল হয়ে কয়েক সেকেণ্ডে শিখা জ্বলে উঠল জালের মত স্টিল উলের গায়ে। তীরের গতি যত বাড়বে, ততই বেশি পুড়বে স্টিল উল।
কয়েক ডিগ্রি সরিয়ে তিন নোভাকের পেছনে তীর তাক করল রানা। অ্যালকোহলে ভরা সিলিণ্ডারের নরম তামার গা সহজেই ফুটো করবে জ্বলন্ত তীর। বুলেটের মত মুহূর্তে আগুন জ্বেলে দেবে ইথানলের বাষ্পে। অকটেনের ভাণ্ড যেভাবে আগুনে-বোমার মত ফাটে, সেভাবেই বিস্ফোরিত হবে সিলিণ্ডার। চারদিকে ছিটিয়ে পড়বে বিশাল নীল শিখার ফুটবল। ওই আগুন জ্বেলে দেবে অন্যান্য সিলিণ্ডারগুলোকে। কয়েক মুহূর্তে- নরকের গনগনে কুণ্ড হবে এই ঘর। বাঁচবে না কেউ। আগুন নিভলে এখানে থাকবে পোড়া মাটির গভীর এক গর্ত।
এই কথাটা রানার চেয়ে কম জানে না নোভাকরা।
‘আগেই বলেছি, আমাকে ফাঁসিয়ে দিয়ে ভুল করেছ, বলল রানা। ‘এবার সোজা ফিরবে নরকে।’
‘তীর ছুঁড়ো না,’ কাতর সুরে বলল প্যাট্রিক, ‘এই যে, আমার পিস্তল দিয়ে দিচ্ছি। তীরটা সরাও। খুন হব তো সবাই!’ শার্টের তলা থেকে লুকিয়ে রাখা গ্লক পিস্তল নিয়ে রানার পায়ের কাছে ছুঁড়ে ফেলল সে।
‘আমারটাও,’ তিক্ত সুরে বলল হ্যাঙ্ক নোভাক। ওয়েস্ট ব্যাণ্ড থেকে নিয়ে মাটিতে বেরেটা পিস্তল রাখল সে। পা দিয়ে ঠেলে দিল রানার দিকে।
একবারের জন্যে নড়াচড়া করেনি রিচি। ঠোঁটের কোণে বিচিত্র একটুকরো হাসি। ঢিলা শার্টের ওপর দিয়েও বড়সড় একটা হোলস্টার দেখছে রানা। পরিষ্কার বুঝল, পিস্তল যদি বের করে, সেটা আত্মসমর্পণের জন্যে করবে না ওই লোক।
‘ভাঁওতা দিয়ে পার পাবে না,’ বলল রানা।
‘পাব না?’ নিচু গলায় বলল রিচি নোভাক।
ওই একই সময়ে বাতাস লাগল রানার কানের পেছনে। কিছু একটা আসছে ওর দিকে! হাতে তীর-ধনুক নিয়েই চরকির মত ঘুরে দাঁড়াল রানা। ওর পেছনে এসে দাঁড়িয়েছে বিশালাকৃতি সেই কাঠুরে! কাছ থেকে তাকে আরও প্রকাণ্ড লাগল। দৈর্ঘ্যে অন্তত সাত ফুট। বিকৃত দেহের ভয়ঙ্কর এক রাক্ষস! মাথার পেছনে ইঁদুরের লেজের মত দীর্ঘ বেণী। এক চোখের মণি রানার ওপর, আর ট্যারা মণিটা চেয়ে আছে সোজা ছাতের দিকে। গাছের গুঁড়ির মত দুই পেশিবহুল হাতে মাথার ওপরে তুলেছে কাঠ কাটার সেই মস্ত কুঠার। এক কোপে মাথা থেকে শুরু করে রানাকে দু’টুকরো করবে দানব। ওর মাথা লক্ষ্য করে সাঁই করে নামছে গিলোটিনের মত কুঠারের চকচকে রুপালি ফলা
ঝট করে সরেই প্রায় বসে পড়ল রানা। ওর বাম কানের এক ইঞ্চি দূর দিয়ে নেমে কংক্রিটের মেঝে ফাটিয়ে দিল কুঠার। চারপাশে ছিটকে গেল লালচে ফুলকি। বিকট এক গর্জন ছেড়ে আবারও কুঠার মাথার ওপর তুলল দানব। ভীষণ রেগে গেছে। কত বড় সাহস, পুঁচকে ওই বাঁদরের মত বাদামি লোকটা হুমকি দেয় তার মালিকদেরকে!
হাত থেকে ধনুক ও জ্বলন্ত তীর ছেড়ে দিয়েছে রানা। খটাস্ করে মেঝেতে পড়ল ওগুলো। তার আগেই কাঁধ থেকে খুলে নিয়েছে স্লিংসহ বন্দুক। তবে ওটা তাক করার আগেই হুইশ্ আওয়াজে আবারও ওর দিকে এল মারাত্মক কুঠার। ঠিকভাবে কোপ পড়লে দুই ফালি হবে রানা। গুলি করে দানবের মাথা উড়িয়ে দিলেও ভারী ওজনের কারণে ওর ওপর নামবে ধারালো কুঠারের কোপ।
অবশ্য গুলি ছাড়াও অন্য কাজে লাগে বন্দুক। দু’হাতে ওটার নল আর গ্রিপ ধরে কুঠারের আঘাতটা ঠেকাতে চাইল রানা। জোরালো খটাং আওয়াজে লোহার সঙ্গে লোহার সংঘর্ষে চারদিকে ছিটকে গেল আগুনের ফুলকি। চমকে গেছে রানা। এতই জোরে লেগেছে কুঠার, আরেকটু হলে ওর হাত থেকে খসে পড়ত বন্দুক। কার্ডবোর্ডের টিউবের মত মুচড়ে গেছে অস্ত্রের ভারী ব্যারেল।
বাতিল অস্ত্র হাতে এক পা পিছিয়ে গেল চমকিত রানা। টলতে টলতে ওর দিকে এগোল ট্যারা দানব। হাসছে নাক কুঁচকে। সে মুখ হাঁ করতেই রানা দেখল, এবড়োখেবড়ো কালো কয়েকটা ধারালো বড় দাঁত। বেচারা বুঝে গেল, লাখে লাখে আখ খেয়ে বেঁচে আছে এই কুৎসিত রাক্ষসটা!
‘পরিচয় করিয়ে দিই, ও আমার প্রিয় অনুচর রুডলফ, ‘ বলল রিচি, ‘কেউ আমার কাজে নাক গলাতে গেলে খুব আপত্তি তোলে। একটু অপেক্ষা করো, চৌকো সব মাংসের টুকরো হবে তুমি। আমাদের অবশ্য খারাপ লাগবে না দৃশ্যটা দেখতে।’
প্রভুর প্রশংসা পেয়ে চিকচিক করে উঠল রুডলফের শুয়োরের মত কুঁতকুঁতে দু’চোখ। ডান থেকে বামে কুঠার চালাল সে। ঠিক সময়ে রানা না সরলে কাটা পড়ত ওর গলা। পাশ থেকে কুঠার চালিয়ে নিজেও ভারসাম্য রাখতে না পেরে ঘুরে গেছে রুডলফ। দেরি না করে সামনে বেড়ে সুযোগটা নিল রানা। দানবটা বিশাল হলেও পোয়াতী মোষের মতই ধীরগতি। গুলির সময় যেন কাঁধে খুব জোরে ব্যথা না লাগে, সেজন্যে বন্দুকের আমেরিকান কালো ওয়ালনাট কাঠের বাঁটের শেষে রয়েছে শক্ত রাবারের প্যাড, ধাঁই করে ওটা রুডলফের নাকে-মুখে নামাল রানা। ভীষণ ব্যথা পেয়ে কেঁউ করে উঠল দানব। ভাবতে পারেনি এমন মারাত্মক আঘাত হানতে পারে পুঁচকে এই লোকটা। বন্দুকের কুঁদোর এক ঘায়ে খসে গেছে দৈত্যের অন্তত পনেরোটা দাঁত। টেরও পেল না, কখন হাত থেকে মেঝেতে পড়েছে কুঠার। ঝড়ে পড়া জাহাজের মত টলমল করে উঠে দুই হাতে মুখ চেপে ধরল সে।
বিদ্যুদ্বেগে এগোল রানা। বন্দুকের কুঁদো প্রচণ্ড জোরে পড়ল এবার দানবের গলায়, ঠিক কণ্ঠার ওপর। খুন করতেই হামলা করেছে বিসিআই এজেন্ট। বন্দুকের সাত পাউণ্ডের কাঠ ও স্টিল তো আছেই, সঙ্গে রয়েছে ওর এক শত ষাট পাউণ্ডের ওজন— ভচ্ করে ভেঙে গেল রুডলফের শ্বাসনালী। কুঠার দিয়ে কাটা ওক গাছের মত দড়াম করে মেঝেতে পড়ল লোকটা। দুই হাতে খামচে ধরেছে গলা। ছটফট করতে করতে শ্বাস নিতে চাইলেও আর কখনও বুক ভরে বাতাস নিতে পারবে না দানব।
টিনের ছাতের মস্ত ঘরে বিকট আওয়াজ তুলল পিস্তলের গুলি। রানা যখন দৈত্যের সঙ্গে লড়াই করতে ব্যস্ত, সেসময়ে সামনে বেড়ে নিজের পিস্তল কুড়িয়ে নিয়েছে প্যাট্রিক। তবে তাড়াহুড়ো করেছে বলে রানার দুই ফুট দূর দিয়ে গেছে গুলি।
অবশ্য, ওদের বড়ভাই রিচি এমন ভুল করবে না। প্র্যাকটিস করা হাতে কোমরের হোলস্টার থেকে চকচকে স্টিলের বড় একটা অটোমেটিক পিস্তল বের করেছে সে।
সরে যাওয়ার জন্যে মাত্র এক সেকেও পাবে রানা, তাতে কোনও ভুল হলে খুন হবে নির্ঘাত!এখনও মেঝেতে পড়ে আছে হ্যাঙ্ক নোভাকের বেরেটা। তবে ওটা রানার কাছ থেকে বেশ দূরে। কাছেই ধনুক। ওর পিঠে বাঁধা তৃণের ভেতর রয়েছে এক গোছা তীর। সবচেয়ে কাছের সিলিণ্ডারের দিকে ঝাঁপ দিল রানা। মেঝেতে পড়ে শরীর গড়িয়ে দেয়ার ফাঁকে তুলে নিল ধনুক। এক সেকেণ্ড আগে মেঝের যেখানে ছিল ওর মাথা, সেখানে লাগল রিচি নোভাকের গুলি। পিস্তলের বিকট আওয়াজে কেঁপে উঠেছে মস্তবড় ঘর।
রানা সরে গেছে একটা সিলিণ্ডারের আড়ালে। প্রায় একই সময়ে মেঝেতে পিছলে সিলিণ্ডারের গা ফুটো করেছে রিচির নাইন এমএম বুলেট। তামার ড্রামের ভেতর থেকে ছিটকে বেরিয়ে মেঝেতে ঝরঝর করে পড়ছে অ্যালকোহল।
ওই স্রোত এড়িয়ে পিস্তল হাতে রানার মুখোমুখি হতে চাইছে রিচি। দেখলেই গুলি করে ঝাঁঝরা করবে রানাকে। যদিও এরইমধ্যে পাশের সিলিণ্ডারের ওদিকে গিয়ে ধনুকের ছিলায় আরেকটা তীর জুড়ে নিয়েছে রানা। খেয়াল করেছে, মেঝে থেকে বেরেটা তুলেছে হ্যাঙ্ক। সিলিণ্ডারের বাম দিক থেকে হামলা করবে সে। এখন ডান দিক থেকে প্যাট্রিক এলেই মাঝে পড়ে খুন হবে ও।
কিন্তু আপাতত অন্য কাজে ব্যস্ত প্যাট্রিক।
‘আরেহ্, গেল তো!’ বলেই রানার ফেলে দেয়া তীরের দিকে ছুট দিয়েছে সে। ওদিকেই গড়িয়ে যাচ্ছে কড়া অ্যালকোহল। এখনও তীরের মাথায় জড়ানো স্টিল উলে জ্বলছে গনগনে আগুন!
অ্যালকোহল ওখানে পৌছুবার আগেই লাথি মেরে তীরটা সরাতে চাইল প্যাট্রিক। কিন্তু ভেজা মেঝেতে সড়াৎ করে পিছলে গেল তার পা। অ্যালকোহলের পুকুরে পড়ল সে।
মুহূর্তে জ্বলন্ত জীবন্ত মশাল হয়ে উঠল প্যাট্রিক। শোঁ-শোঁ শব্দে জ্বলছে তীব্র নীল শিখা। গপ করে গিলে নিল প্যাট্রিকের দুই পা। পরের সেকেণ্ডে আগুন ধরল শার্টে। বিকট আর্তনাদ ছেড়ে মেঝেতে হাত-পা ছুঁড়ছে যুবক।
দুই হাতে পিস্তল ধরেছে রিচি, হাঁটুর কাছে ভাঁজ হয়ে আছে পা-দুটো। রানাকে দেখামাত্র গুলি করতে উদ্যত হলো সে। সেই একই মুহূর্তে টের পেল সোজা ওর কপালের দিকে ‘বিদ্যুদ্বেগে ছুটে আসছে রানার ছোঁড়া তীর। ঝট্ করে মাথাটা সরিয়ে নিল বটে, কিন্তু পুরোপুরি জখম এড়াতে পারল না— বাম কানের লতি কেটে নিয়ে গেল তীরের ফলা।
‘উহ্!’ করে চেঁচিয়ে উঠল রিচি ব্যথা পেয়ে।
এদিকে রানাকে গুলি করতে গিয়েও নিজের দিকে আগুনের স্রোত আসছে দেখে এক লাফে পিছিয়ে গেল হ্যাঙ্ক নোভাক। পা পিছলে যাওয়ায় হাত থেকে পড়ল পিস্তল। সুযোগটা পেয়ে সামনে বেড়ে অস্ত্রটা তুলে নিয়ে আবারও সিলিণ্ডারের আড়ালে সরল রানা।
ডিসটিলারির নানাদিকে লকলক করে ছুটছে নীল অগ্নি- স্রোত। অন্য সিলিণ্ডারগুলো ফাটলে আগ্নেয়গিরির বিস্ফোরিত জ্বালামুখের মত আকাশে উড়াল দেবে গোটা ঘর। আর সেটা ঘটতে বাকি আছে মাত্র কয়েক সেকেণ্ড। গনগনে আগুনের ভেতর স্থির হয়ে গেছে প্যাট্রিকের পোড়া কালো লাশ। যা বোঝার বুঝে গেছে রানা, একহাতে রনের ধনুক আর অন্যহাতে হ্যাঙ্কের বেরেটা নিয়ে ঝড়ের বেগে ছুটল সরু প্যাসেজের দিকে। তারই ফাঁকে পলকের জন্যে দেখল, এইমাত্র কাঁচের একটা জানালা ভেঙে উঠানে ঝাঁপিয়ে পড়েছে আহত হ্যাঙ্ক আর রিচি নোভাক। তাদের পিছু নেয়ার উপায় নেই রানার। যদিও বুঝে গেছে, এখন কোথায় চলেছে তারা।
প্যাসেজে রানা পৌছুতেই পেছনে বিস্ফোরিত হলো আরেকটা অ্যালকোহল ভরা সিলিণ্ডার। ভয়ঙ্কর শকওয়েভে থরথর করে কেঁপে উঠল মস্তবড় ঘর। রানার পিঠে এসে বাড়ি মারল আগুনের গরম ঝাপটা। প্রাণে বাঁচতে হলে এখন জলদি বেরোতে হবে এখান থেকে। সরু প্যাসেজ ধরে স্টোররুমের দিকে উড়ে চলল ও।
যে-কোনও সময়ে বিস্ফোরিত হবে হাজার হাজার গ্যালন অ্যালকোহল। ফলে চারদিকে ছড়িয়ে পড়বে ভয়ঙ্কর আগুন। সঙ্গে সঙ্গে ধসে যাবে বিশাল এই ঘর।
স্টোররুমের গেট লক্ষ্য করে তীর বেগে ছুটছে রানা। কিন্তু হঠাৎই দেখল, প্যাসেজের মুখে নোভাকদের তিন স্যাঙাৎ। প্রথমজনের হাতে পিস্তল, দ্বিতীয়জনের হাতে বন্দুক, তৃতীয়জনের কাছে রাইফেল। ভয়ে মুখ শুকিয়ে গেছে তাদের। কাউকে লড়াকু লোক বলে মনে হলো না রানার। স্থানীয় মজুর শ্রেণীর, বেশি টাকার লোভে যোগ দিয়েছে বেআইনি মদের কারখানায়। এখানে লড়াই করতে এসেছে, কারণ আগুনে পুড়ে মরার চেয়েও বেশি ভয় তাদের নোভাকদেরকে। তবে সংখ্যায় তারা তিনজন। কপাল ভাল হলে খুন করতে পারবে রানাকে। বিশেষ করে অত্যন্ত বিপজ্জনক ওই বন্দুকওয়ালা। তাকে লক্ষ্যভেদ করতে হবে না, ট্রিগার টিপে দিলেই হলো।
বিপদ বুঝে দৌড়ের ওপরে গুলি করল রানা। ধুপ করে মেঝেতে পড়ল বন্দুকধারী। ভীষণ ভয় পেয়েছে রাইফেলওয়ালা, অস্ত্রটা হাত থেকে ফেলে ঘুরেই দৌড় দিল সে। এদিকে থমকে গিয়ে কুঁজো হয়ে গুলি করল পিস্তলধারী লোকটা। তার কয়েকটা গুলি ফুটো করল রানার কনুইয়ের পাশে টিনের দেয়াল।
আর তখনই ভয়ঙ্কর আওয়াজে বিস্ফোরিত হলো গোটা ডিসটিলারি। মেঝে থেকে শূন্যে ভেসে উঠল রানার দুই পা। খুন হতো গুলি খেয়ে, তবে বিস্ফোরণের এপিসেন্টার পিস্তলওয়ালার খুব কাছে। তামার সিলিণ্ডারের চাঁদ আকৃতির ধারালো একটা টুকরো কেটে নিয়ে গেল লোকটার মাথার অর্ধেকটা। মেঝেতে পড়ার আগেই ওপর থেকে হুড়মুড় করে তার লাশ আর রানার ওপর নামল টিনের ভারী ছাত।ক’মুহূর্ত পেরোবার পর কাঠের দুটো খুঁটি এবং মুচড়ে যাওয়া করোগেটেড আয়ার্নের পাতের তলা থেকে হাঁচড়ে-পাঁচড়ে বেরোল রানা। শরীরের এখানে ওখানে কেটে গিয়ে রক্ত ঝরছে। পুড়ে গেছে মাথার পেছনের চুল। হাতে-পায়ে ছড়ে যাওয়ার দাগ। বেঁচে আছে, সেজন্যে ভাগ্যকে ধন্যবাদ দিল। মনে পড়ল, পালিয়ে যাওয়ার জন্যে মাস্ট্যাং বা অন্য কোনও গাড়ির কাছে যাচ্ছে হ্যাঙ্ক ও রিচি নোভাক। তবে প্রতিটা গাড়ির চাকা ফাঁসিয়ে দিয়েছে রানা। চাইলেও এখন সহজে এখান থেকে বেরোতে পারবে না নোভাকরা।
হাত থেকে খসে পড়া বেরেটার খোঁজে চারপাশে তাকাল রানা। মাটিতে মিশে গেছে স্টোররুম ও সরু প্যাসেজ। প্রকাণ্ড ঘরের দিকে চেয়ে ওর মনে হলো, এইমাত্র ওটার ওপর আকাশ থেকে বোমা ফেলেছে এয়ার ফোর্সের যুদ্ধবিমান। দাউদাউ করে জ্বলছে কাঠের খুঁটি ও বিম। যে-কোনও সময়ে ওর ওপর ধসে পড়বে কাঠামোর বাকি অংশ। ঘন ধোঁয়ার মাঝ দিয়ে দেখল এখনও দাঁড়িয়ে আছে দীর্ঘ চিমনিটা। ভারসাম্য রাখতে না পেরে এখন যে-কোনও সময় কাত হয়ে পড়বে।
বিপদ বুঝে পালিয়ে গিয়েছিল রাইফেলধারী লোকটা। আশপাশে নেই সে। মাটিতে পড়ে থাকতে দেখে অস্ত্রটা তুলে নিল রানা। ওটা পুরনো আমলের লিভার অ্যাকশন মার্লিন ডিয়ার কারবাইন। এবার ওর বুঝতে দেরি হলো না, কীজন্যে ভেগে গেছে লোকটা। লিভার টেনে চেম্বারে গুলি ভরার সময় কম শক্তি ব্যবহার করেছে বলে জ্যাম হয়ে গেছে অস্ত্রটা। মার্লিন কারবাইনের বড় একটা দোষ এটা। এই অস্ত্র এখন ঠিক করতে হলে চাই গানস্মিথ।
অকেজো কারবাইন ফেলে রানা দেখল, আবর্জনার ভেতর থেকে বেরিয়ে আছে রক্তাক্ত একটা বাহু। লোকটা শত্রুপক্ষের, খুন করতে চেয়েছে ওকে, তবুও চাপা পড়ে শ্বাস আটকে মরবে সে, সেটা চাইল না রানা। তবে পাল্স্ দেখে বুঝল, মারা গেছে সে। আধ মিনিট খুঁজে মেঝে থেকে ধনুক আর পিস্তল উদ্ধার করে নিয়ে হ্যাঙ্ক ও রিচির খোঁজে চলল রানা।
ঘন কালো ধোঁয়া আর হলদে ধুলোয় ঢাকা পড়েছে সূর্য। আকাশ কালচে। অবশিষ্ট ঘরগুলোর পাশ দিয়ে গাড়ি রাখার পার্কিং লটের দিকে ছুটল রানা। এখানে ওখানে খসে পড়ছে ডিসটিলারি ঘরের জ্বলন্ত টুকরো। কয়েক মুহূর্ত পর বিকট মড়-মড় আওয়াজে ধীরে ধীরে কাত হলো লোহার বিশাল চিমনি।
ছোটার ফাঁকে ওটার দিকে চেয়ে রানার মনে হলো, ওর দিকেই পড়ছে কালো চিমনি। থমকে পিছিয়ে যেতে পারে রানা, অথবা চেষ্টা করতে পারে জায়গাটা পেছনে ফেলতে। দৌড়ের গতি আরও বাড়ল ওর। তীর বেগে ছুটছে। সরাসরি সামনে চোখ। মড়-মড়াৎ আওয়াজে চিমনি নেমে এল রানার ছয় ফুট পেছনের মাটিতে। চারপাশে ছিটকে উঠল ধুলোবালি। চিমনির সঙ্গে সঙ্গে ধসে পড়েছে নোভাকদের মদের কারখানার অবশিষ্ট কাঠামো। চ্যাপ্টা হয়ে গেল পাশের গুদামের ছাউনি।
দাউদাউ করে জ্বলছে গুদাম। ওখানে আছে হাজার হাজার লিটার মদের ড্রাম। যে-কোনও সময়ে আগুন ধরে হাই-অকটেন ফিউয়েল রিফাইনারির মতই চারপাশ নরক করে দেবে শক্তিশালী অ্যালকোহল। আগুন ও ধোঁয়ার ভেতর দিয়ে জেদি বাচ্চার মত ছুটে চলেছে রানা। নানাদিকে উড়ে এসে পড়ছে জ্বলন্ত আবর্জনা। গনগনে তাপের মাঝ দিয়ে এগোতে গিয়ে বারবার মুখ ঢাকছে রানা। এখানে ওখানে জ্বলে উঠছে ছোট সব নীল অগ্নিকুণ্ড।
আরও কয়েক গজ যেতেই পেরিমিটার ফেন্সের ধারে গাড়ি রাখার উঠানটা দেখল রানা। ওখানে সারি দিয়ে রাখা মাস্ট্যাং, দুটো পিকআপ, প্যাট্রিকের ক্যাডিলাক এবং প্রাচীন একটা ফ্ল্যাটবেড ট্রাক। বিস্ফোরণের ধুলোয় ঢেকে গেছে ওগুলো।
এদিকে কোথাও নেই হ্যাঙ্ক বা রিচি নোভাক।
চোখ সরু করে চারপাশে তাকাল রানা। হাতে পিস্তল। ওই দুই ভাইকে দেখলেই গুলি করবে।
কিন্তু গেল কোথায় তারা?
একমুহূর্ত পর মোটর সাইকেলের ইঞ্জিনের গর্জন শুনল রানা। চরকির মত ঘুরে দেখল, অবশিষ্ট গুদামের ছাউনির তলা থেকে বেরিয়ে এসেছে দুটো ডার্ট বাইক। জ্বলন্ত শত শত আবর্জনার ভেতর দিয়ে উন্মাদের মত তুমুল বেগে ছুটছে রিচি ও হ্যাঙ্ক। রিচির ডানদিকের কানের লতি ছিঁড়ে দিয়েছে রানার কার্বন ফাইবারের অব্যর্থ তীরের ফলা। রক্তে ভেসে যাচ্ছে টি-শার্ট। এদিকে ডানহাতে মোটর সাইকেল চালাচ্ছে হ্যাঙ্ক। অন্যহাতে নলকাটা বন্দুক। ওটা যেন বিশাল আকারের কোনও ডাবল ব্যারেলের পিস্তল। রানাকে দেখেই হ্যাণ্ডেলবারের ওপর বন্দুকের নল রেখে গুলি করল সে।
‘বুম্!’ আওয়াজে গর্জে উঠেছে বন্দুক। নল থেকে ছিটকে বেরোল কমলা আগুনের হলকা। একলাফে ধসে পড়া এক ছাউনির আড়ালে সরল রানা। ওর মাথার এক ইঞ্চি দূরে করোগেটেড আয়ার্নের পাত ফুটো করেছে হরিণ মারার কয়েকটা বল। কর্কশ গর্জন ছেড়ে ছুটে চলেছে অফ রোড বাইক। প্রচুর ধুলো তুলছে এবড়োখেবড়ো চাকা।
ধসে পড়া ছাউনির আড়াল থেকে বেরিয়ে পিস্তল দিয়ে কয়েকটা গুলি করল রানা। একটা গুলি লেগেছে জায়গামত। হ্যাঙ্কের বাম বাহু থেকে ছিটকে বেরোল রক্ত। এদিকে ওদিকে ভীষণ দুলে উঠলেও এগিয়ে চলল তার মোটর সাইকেল। খেপা মানুষের মত দুই নোভাকের পিছু নিল রানা। পিস্তল দিয়ে ছুটন্ত টার্গেটে লক্ষ্যভেদ করা খুব কঠিন।
তীব্র বেগে চলেছে দুই নোভাক। তবে সামনেই সরাসরি ধসে যাওয়া চিমনি। রানার মনে হলো, সরাসরি ওখানে গুঁতো খেয়ে ছিটকে পড়বে লোকদুটো। বামে সরে গেল রিচি নোভাক। ওদিকে চিমনির ওপরে পড়েছে গুদামের ছাউনি। ওটা আছে ঠিক র‍্যাম্পের মত। ধুপ্ শব্দে ওটার ওপর উঠল রিচি নোভাকের মোটর সাইকেল। কর্কশ আওয়াজে গর্জে উঠল ইঞ্জিন। পরক্ষণে স্টান্টম্যানদের মতই শূন্যে উঠে চিমনির ওপর দিয়ে পেরিয়ে গেল লোকটা।
বড়ভাইকে অনুকরণ করল হ্যাঙ্ক। মাটিতে নেমে প্রচণ্ড বেগে ছুটে চলল তালাবদ্ধ মেইন গেটের দিকে। দৌড়ে গিয়ে ধড়মড় করে ছাউনি থেকে নামল রানা। গুলি করতে গিয়ে বুঝল, পিস্তল খালি। বিরক্ত হয়ে অস্ত্রটা ফেলে দুই মোটর সাইকেলের পিছু নিল ছুটন্ত রানা।
হ্যাঙ্ক নোভাকের বন্দুকে এখনও রয়েছে একটা কার্তুজ। সরাসরি প্যাডলক আর শেকলের ওপর গুলি করল সে। শেকল থেকে খসে পড়ল তুবড়ে যাওয়া তালা। বাইরের দিকে খুলে গেছে মেইন গেটের দুই পাল্লা। গতি না কমিয়েই মাঝের জায়গা দিয়ে বেরিয়ে গেল দুই মোটর সাইকেল। মাত্র কয়েক সেকেণ্ডে বহু দূরে চলে গেল হ্যাঙ্ক ও রিচি।
গেটের কাছে থামল রানা। ভাবছে, তিন নোভাকের একজন মারা গেলেও ওর নিজের উদ্দেশ্য মোটেও সফল হয়নি। মনে মনে স্বীকার করল, আর কিছুই করার ছিল না ওর। নিজেকে দোষ দিল, অনুচিত হয়েছে শত্রুকে হালকাভাবে নেয়া। এখন হারিয়ে গেল একমাত্র সূত্রটা। আবারও নোভাকদের সঙ্গে দেখা হবে, তেমনটা না-ও হতে পারে।
অন্যদিকে মন দিল রানা। শত শত ফুট ওপরের আকাশে উঠেছে ঘন ধোঁয়ার উঁচু স্তম্ভ। এখন প্রথম কাজ হওয়া উচিত এ এলাকা থেকে সরে যাওয়া। কেউ না কেউ ওই ধোঁয়া দেখে পুলিশে যোগাযোগ করবে। ফলে একঘণ্টার ভেতর এদিকে গিজগিজ করবে শেরিফের লোকজন।
ছুটতে ছুটতে গাড়ির কাছে পৌঁছুল রানা। লালচে হয়ে উঠছে বিকেলের রোদ। কানে এল হেলিকপ্টারের রোটরের মৃদু আওয়াজ। যান্ত্রিক ফড়িংটা এখনও বহু দূরে। মুখ তুলে আকাশে চোখ বোলাল রানা। কয়েক সেকেণ্ড পর দেখল দূরে পাহাড়ের চূড়ার কাছে ভাসছে ওটা। ওর অভিজ্ঞ চোখ জেনে গেল, ওটা বেল ৪৩০। আইন-শৃঙ্খলা বাহিনী ও মিলিটারি ইউনিটগুলো ব্যবহার করে এসব হেলিকপ্টার। এত দূর থেকে বোঝার উপায় নেই, ওটার লেজে স্টেট পুলিশের অফিশিয়াল নীল-সোনালি ডিযাইন আছে কি না। রানা নিশ্চিত, পাইলট ওকে দেখতে পাচ্ছে না। তবে তার চোখে পড়েছে বিধ্বস্ত ডিসটিলারির ধোঁয়া। এখানে হাজির হবে সে খোঁজ নিতে।
ড্রাইভিং সিটে উঠে দরজা আটকে নিল রানা। ইঞ্জিন চালু করে ঘুরিয়ে নিল গাড়ি। এবড়োখেবড়ো ট্র্যাকে নাচতে নাচতে ফিরে চলেছে হাইওয়ের দিকে। দশ মাইল পেরোবার পর সামনে সরু এক কাউন্টি রোড পেয়ে ওখানে থামল রানা। গাড়ি থেকে নেমে চলে গেল পেছনের বুটের কাছে। তালা খুলে পেছন ডালা তুলে বলল, ‘কী হাল তোমার?’
‘তুমি আসলে মানুষের বাচ্চা না!’ নালিশের সুরে বলল মন্টি ডয়েল। ‘ঘণ্টার পর ঘণ্টা কাউকে এভাবে আটকে রাখে?’
‘কথা ঠিক,’ বলল রানা। ‘ভুলই করে ফেলেছি। আর তাই তো ঠিক করেছি তোমাকে ছেড়ে দেব।’
লালচে চেহারা খুশিতে ঝলমল করে উঠল ডয়েলের। পরক্ষণে চোখে দেখা দিল সন্দেহের ছাপ। ‘সত্যি? তুমি যে বলেছিলে আমার হাত-পা ভেঙে দেবে, সেটা করবে না তো?’
‘আপাতত না। তবে আবারও আমার সামনে পড়লে কিংবা পেছনে লাগলে খুঁজে নিতেও বেশি দেরি করব না। সেক্ষেত্রে মাথা থেকে শুরু করে পায়ের কড়ে আঙুল পর্যন্ত প্লাস্টার করে দেবে ডাক্তার। ওই ছয়টামাস তুমি গিলবে শুধু বাচ্চাদের সাবুদানা আর বার্লি। এবার বেরোও আমার গাড়ির বুট থেকে।’
‘গাড়িটা তো তোমার নয়!’
‘চোপ! আবারও ফালতু তর্ক করে!
আড়ষ্ট ভঙ্গিতে বুট থেকে নেমে এল ডয়েল। চারপাশে তাকাল। ওরা আছে জঙ্গুলে পাহাড়ি এলাকায়। ‘ইয়ে, রানা, এটা কোথায় নামিয়ে দিচ্ছ আমাকে, ভাই আমার? এখান থেকে পয়েন্ট ব্লাঞ্চ তো অন্তত পঞ্চাশ-ষাট মাইল দূরে!’
‘তা তো হবেই,’ সায় দিল রানা। তবে তাতে কী? ব্যায়াম সবসময় শরীরের জন্যে ভাল। রওনা হয়ে যাও। আবারও যদি দেখেছি তোমার লাল মুলোর মত চেহারা, একদম গুঁড়িয়ে দেব চোয়াল। আমার কথা বোঝা গেছে?’
না বোঝার মত কথা নয়। রাস্তার ধারে মন খারাপ করে দাঁড়িয়ে রইল মন্টি ডয়েল। তাকে শুকনো একরাশ ধুলোয় ঝাপসা করে দিয়ে চলে গেল রানার গাড়ি।
সগর্জনে চলেছে ফায়ারবার্ড। এবার কী করবে, ভাবছে রানা। সামনে কোনও সূত্র নেই। আবারও এন সার্কেল মোটেলে ফিরে লাভ হবে না। জায়গাটা অনিরাপদ। কখন যেন গাড়ির গতি আশি থেকে এক শ’ মাইলে তুলেছে রানা। ঝড়ের বেগে পেছনে পড়ছে গাছপালা, ফার্ম ও নানান বাইয়ুর শাখা-প্রশাখা। বুঝতে পারছে, এবার বিশাল এই লুইযিয়ানার কোথাও লুকিয়ে পড়তে হবে। ভেবে বের করতে হবে কীভাবে হাতের মুঠোয় পাওয়া যায় অবশিষ্ট দুই নোভাককে।
সামনেই রাস্তার তীক্ষ্ণ বাঁক। ফায়ারবার্ড গাড়ি নিয়ে এক শ’ মাইল বেগে ঘুরেই কপালে উঠল রানার দু’চোখের ভুরু।
সরাসরি পঞ্চাশ গজ সামনে পুলিশ চেকপোস্ট!জ্বলন্ত ডিসটিলারির ওপর দিয়ে দু’বার চক্কর দিয়ে অফিসে রেডিয়ো করল লুইযিয়ানা স্টেট পুলিশ এয়ার সাপোর্ট ইউনিট বেল ৪৩০ হেলিকপ্টারের পাইলট জোনাথন ব্রিড। জানিয়ে দিল সে আছে পয়েন্ট ব্লাঞ্চ শহর থেকে উত্তর-পশ্চিমে পঁয়তাল্লিশ মাইল দূরে নির্জন ডিক্লোউয়েট হিলে। কাছেই এলিযিয়াম প্যারিশের সীমান্ত। নির্জন এই এলাকায় আগুন ধরেছে কোনও খামারে।
অফিস থেকে পাইলটকে বলা হলো, যেন হেলিকপ্টার থেকে নেমে চারপাশ তদন্ত করে দেখে সে ও তার সহকারী পাইলট জন ম্যাথিউ।
নিজেদের দায়িত্ব পালনে কোনও ত্রুটি রাখল না দুই পাইলট। ল্যাণ্ড করার পর কাছ থেকে দেখে তারা বুঝল, কিছুক্ষণ আগে আগুন ধরেছে ফ্যাক্টরিতে। দাউ-দাউ করে জ্বলছে বিধ্বস্ত বাড়িঘর। আবর্জনার ভেতর কিছু অস্ত্র পেল তারা। কাছেই খরচ করা গুলির খোসা। টনকে টন টিন ও কাঠের খুঁটির নিচে চাপা পড়েছে এক লোকের লাশ। তার মৃতদেহ উদ্ধার করতে হলে চাই আরও লোকের সাহায্য।
কিছুটা দূরে কালিঝুলি মেখে পড়ে আছে আরেক লাশ। কীভাবে যেন উড়ে গেছে মাথার অর্ধেকটা। পোড়া একটা কুঠরির ভেতর চেয়ারে আরেকটা লাশ। হাত-পা বেঁধে রাখা হয়েছে ইলেকট্রিকাল তার দিয়ে। ঘরের ভেতর চোখ বুলিয়ে পাইলট জোনাথন এবং তার সহকারী ম্যাথিউ বুঝল, নির্জন এই পাহাড়ি এলাকায় ছিল বেআইনি মদের কারখানা। তারা ধারণা করল, প্রতিযোগিতা কমাতে চেয়েছে প্রতিপক্ষ। ফলে হামলা করে পুড়িয়ে দিয়েছে এই ডিসটিলারি।
একটা ছাউনিতে দু’জন লোককে লুকিয়ে থাকতে দেখে তাদের গ্রেফতার করল পুলিশ পাইলট জোনাথন। জানিয়ে দিল কী ধরনের আইনি অধিকার আছে লোকদু’জনের। তাদের একজনের গালে চাপ দাড়ি। ফুলে আছে মাথার একদিক। নাম উইলসন বললেও আর কিছুই জানাল না সে। অন্যজনের নাম ডুগি হাওয়ার্ড। কথার রাজা। ভড়ভড় করে বলতে লাগল কী ঘটেছে এখানে। কান পেতে তার কথা শুনল জোনাথন ও ম্যাথিউ। পরস্পরের দিকে তাকাল। বুঝে গেছে, এখনই এসব জানাতে হবে শেরিফ শেরিড্যানকে। হেলিকপ্টারের রেডিয়োর মাধ্যমে যোগাযোগ করল তারা শেরিফের সঙ্গে।
দশ মিনিট পর দ্বিতীয় স্টেট পুলিশ বেল ৪৩০-এ চেপে ডিক্লোউয়েট হিলের দিকে রওনা হলো শেরিফ। নিজ কানে শুনবে অপরাধীর বক্তব্য।
বিশ মিনিট পর বিধ্বস্ত ডিসটিলারিতে প্রথম হেলিকপ্টারের পাশে নামল দ্বিতীয় বেল ৪৩০। রোটর থেমে যাওয়ার আগেই ডানহাতে ক্যাম্পেইন হ্যাট চেপে ধরে নেমে পড়ল শেরিফ। তার পিছু নিল ডেপুটি শেরিফ বিলি এস. কনরাড এবং বব ট্রায়াল। ধ্বংসস্তূপের দিকে চেয়ে শেরিফের মনে হলো, একদল বদমাশ হামলা করেছে আরেকদল বদমাশের ওপর। বারোটা বেজে গেছে কারখানা ও আশপাশের বাড়িঘরের। ক্লোভিস প্যারিশে আগে কখনও এ ধরনের হামলা হতে দেখেনি সে।
‘আশা করি জরুরি কাজে ডেকেছ,’ অফিসার জোনাথন ও ম্যাথিউয়ের উদ্দেশে বলল শেরিফ। হাত হোলস্টারে রাখা কোল্টের বাঁটে। ‘এখনও ধরা পড়েনি মাসুদ রানা। সবার পাগল হওয়ার দশা। এখন এসব! যা বলার সংক্ষেপে সারো।’
‘আজ বিকেলের ঘটনা, শেরিফ,’ শুরু করল জোনাথন ব্রিড, ‘এখানে এসে একরাশ গুলির খোসা পেয়েছি। মারা গেছে তিনজন লোক। তাদের লাশ পাঠাতে হবে করোনারের কাছে। তাদের একজনকে খুঁড়ে তুলতে হবে আবর্জনার তলা থেকে। তবে আমাদের মনে হয়নি, এখানে হামলা করেছে কোনও দল।
কড়া চোখে দুই অফিসারকে দেখল শেরিফ স্যাম শেরিড্যান। ‘কী বলতে চাও?’
মাটিতে কুঁজো হয়ে বসে আছে বন্দি ডুগি হাওয়ার্ড। তার পিঠে পিস্তলের নলের খোঁচা দিল অফিসার ম্যাথিউ। ‘শেরিফকে সব খুলে বলো।
‘কোনও দলবল হামলা করেনি,’ বলল ডুগি হাওয়ার্ড। ‘এসেছিল মাত্র একজন।’
‘মাত্র একজন?’ আরও কঠোর হলো শেরিফের মুখ। ‘খুলে বলো।’
‘একাই সে আর্মির পুরো এক রেজিমেন্টের মত!’ বিড়বিড় করল ডুগি। ‘গুলি করতে করতে বেরিয়ে এল ডিসটিলারি থেকে। আরেকটু হলে খুন হতো উইলি।’
‘উইলির কথা বাদ দাও, আমি বেরিয়ে আসা ওই লোকের কথা শুনতে চাই,’ ঘড়ঘড়ে কণ্ঠে ধমক দিল শেরিফ।
‘ওই লোক বিদেশি, গায়ের রঙ বাদামি। ওই একই লোক ঘাড় প্রায় ভেঙে দিয়েছে জর্জি এস. ডানের। তারপর খুন করেছে চিটিমাচার ওই কালো মহিলাকে। তার নাম বোধহয়…’
‘রানা, শ্বাস আটকে ডুগির কথা শেষ করল শেরিফ। ‘ওর নাম মাসুদ রানা।’ আনমনে মাথা নাড়ল সে। বুঝতে পারছে না এসবের সঙ্গে মাসুদ রানার কীসের সম্পর্ক। ‘আমার বোঝা উচিত ছিল যে এ ধরনের কাজই করবে ওই ভয়ঙ্কর ম্যানিয়াক। এ থেকে বোঝা যাচ্ছে, বহাল তবিয়তেই বেঁচে আছে সে। কিন্তু এখানে হামলা করল কেন?’
‘আমিও বুঝলাম না, শেরিফ,’ বলল হেলিকপ্টারের পাইলট জোনাথন ব্রিড। ‘তবে এটা জানা গেছে, এরা কাজ করত নোভাকদের ডিসটিলারিতে। আজ দুপুরে বেআইনি মদ তৈরি করছিল। তারপর… খুনি হামলা করল নোভাকদের কারখানায়।
‘নোভাক?’ মাথা নাড়ল ডেপুটি শেরিফ কনরাড। ‘আমার মনে হয় না ওরা এসবে জড়িত থাকতে পারে।’
কৌতূহলী চোখে তাকে দেখল শেরিফ। ‘তোমার মনে হয় না? তা হলে তুমিই বরং বলো এখানে কী হয়েছে!’
ডুগির পিঠে পিস্তলের নলের গুঁতো দিল পাইলট জোনাথন। ‘প্রথম থেকে খুলে বলো। বাদ দেবে না কিছু।’
দাঁত দিয়ে নিচের ঠোঁট কামড়ে ধরল ডুগি। কয়েক মুহূর্ত পর বলল, ‘আগে উকিল চাই। আমার আইনি অধিকার আছে। আপনারা ফেডারেল উইটনেস হিসেবে আমাকে চাইলে আমার নিরাপত্তা দিতে হবে। নইলে একটা কথাও বলব না।’
‘উকিল তুমি পাবে,’ কঠোর চোখে তাকে দেখল শেরিফ। ভাবছে, আগের সেই দিন আর নেই। নইলে কোল্টের নলের এক বাড়িতে ক্লাউনটার চোয়াল ফাটিয়ে দিতাম। বাপ-বাপ করে সব বলত। ‘জেলহাউসে পৌঁছে গেলেই তোমার জন্যে হাজির করা হবে শ্যাম্পেইন আর স্টেক। তবে আগে জানাতে হবে সব। এবার শুরু করো।’
আইনের কঠিন প্যাচ থেকে বাঁচতে কথা বলতে রাজি ডুগি হাওয়ার্ড। ‘এখানেই ছিল নোভাকদের মদের বেআইনি কারখানা,’ বলতে শুরু করল সে। ‘আজকে নিজেও এখানে ছিল রিচি নোভাক।’ বলার সুরে গর্ব প্রকাশ পেল, যেন মস্ত এক রাজার কাঁধে হাত রেখেছিল সে। ‘আমার মনে হলো ওই মাসুদ রানা লোকটা খেপে গিয়ে খুন করতে চাইল নোভাক ভাইদেরকে। কিন্তু শেষে আর পারল না। ব্যাটম্যানের মত মোটর সাইকেলে চেপে ভোঁ করে পালিয়ে গেল রিচি আর হ্যাঙ্ক নোভাক। তবে ডিসটিলারি ঘরের ভেতর বোধহয় পুড়ে মরেছে তাদের ছোটভাই প্যাট্রিক নোভাক। ওই ঘরেই মরেছে রুডলফ আর উইলি।
‘উইলি মানে উইলসন এন. ব্র্যাগ, বলল অফিসার জন ম্যাথিউ। ‘তার নামে ফোর্ড পিকআপ রেজিস্ট্রি করা আছে। ওদিকের প্রত্যেকটা গাড়ি সার্চ করেছি আমরা। কয়েক বছর আগে চুরি করা হয়েছে ক্যাডিলাক এস্কেলেড আর মাস্ট্যাং গাড়িদুটো। রুডলফকেও খুঁজছি আমরা দু’জন মহিলাকে রেপ করার দায়ে।’
অফিসারদেরকে ছাউনি থেকে বেরোতে ইঙ্গিত করল শেরিফ। চুপ হয়ে গেছে ডেপুটি শেরিফ বিলি এস. কনরাড।
‘আপনার কী মনে হয়, শেরিফ?’ জানতে চাইল জোনাথন ব্রিড।
হ্যাট খুলে ধূসর চুলে হাত বোলাল শেরিফ। ‘অন্তত বারো-তেরো বছর আগে ডাকাতি আর বেআইনি অস্ত্র রাখার জন্যে জেলে ভরেছিলাম উইলসন এন. ব্র্যাগকে। মাঝে মাঝে মনে হতো, সে যোগ দিয়েছে নোভাকদের দলে। তবে হাতে কোনও প্রমাণ ছিল না। তা না হয় বুঝলাম, কিন্তু মাসুদ রানা কীভাবে জড়িয়ে গেল এসবে?’
‘আমরা তো আগেই জানি, কয়েক বছর ধরে বেআইনি অস্ত্রের ব্যবসা করছে নোভাকরা,’ বলল জোনাথন ব্রিড। ‘মনে হয় অস্ত্র জোগাড় করতেই এখানে এসেছিল মাসুদ রানা।’
‘অথবা, সে ছিল ওই দলের কেউ, বলল জন ম্যাথিউ। ‘ঝগড়া লেগে গেলে গোলাগুলি শুরু হয়।’
কী যেন ভাবছে শেরিফ। পাথরের মত রুক্ষ দেখাচ্ছে চেহারাটা। কয়েক মুহূর্ত পর মাথা নাড়ল। ‘নাহ্। আমার তা মনে হয় না। অন্যকিছু আছে এসবের ভেতর। যদিও স্পষ্ট বোঝা যাচ্ছে না কিছুই।’
কেউ কিছু বলার আগেই খড়-খড় শব্দ ছাড়ল শেরিফের রেডিয়ো। খপ্ করে ওটা নিয়ে কানের কাছে ধরল শেরিফ। ‘শেরিড্যান বলছি। কী ব্যাপার?’
‘শেরিফ!’ ওদিক থেকে এল উত্তেজিত কন্ঠস্বর। ‘আমরা পেয়েছি ওকে! মাসুদ রানা! এবার ধরা পড়বে ও!’পঞ্চাশ গজ দূরে সারি দিয়ে রাখা ট্রাফিক কোন্। বামের লেন-এ এক্সপ্লোরার ইন্টারসেপ্টর গাড়ি। দ্বিতীয় লেন জুড়ে দুটো ডজ চার্জার পারসুইট ভেহিকেল। লুইযিয়ানার প্রায়- ঘুমন্ত কোনও মোটরিস্ট ট্রাফিক কোন্ বা গাড়িগুলো না দেখলেও ধাতব হলদে সাইনে বড় করে লেখা: পুলিশ চেকপয়েন্ট দেখলে ধড়মড় করে জেগে উঠবে। গাড়ির কাছেই পাম্প-অ্যাকশন শটগান হাতে ক’জন পুলিশ অফিসার কারও কারও হাতে জ্বলন্ত সিগারেট বা কোকের খোলা ক্যান। প্রত্যেকের চেহারায় বিরক্তি। পুরো দুটো দিন পেরোলেও খোঁজ পাওয়া যায়নি ভয়ঙ্কর খুনি মাসুদ রানার। কোথায় গায়েব হলো লোকটা?
অবশ্য, এবার সময় ঘনিয়েছে সব বদলে যাওয়ার।
রোডব্লক এবং পুলিশ দেখেই রানা বুঝেছে, যত দ্রুত সম্ভব ভেগে যেতে হবে ওকে। ফায়ারবার্ডের গতি পঞ্চাশ মাইলে নামিয়ে হ্যাণ্ড ব্রেক টেনে গাড়িটা এক শ’ আশি ডিগ্রি ঘুরিয়ে নিল রানা। কর্কশ আওয়াজে পুড়ল চাকার রাবার। ভুস্ করে আকাশে উঠল কালো ধোঁয়া। পরক্ষণে অ্যাক্সেলারেটর চেপে ধরল বিসিআই এজেন্ট।
হঠাৎ ব্যস্ত হয়ে উঠল পুলিশ অফিসাররা। সিগারেট ও কোকের ক্যান ফেলে ঝটকা দিয়ে হোলস্টার থেকে আগ্নেয়াস্ত্র বের করেছে কেউ কেউ। রেডিয়োতে চিৎকার করে অন্য রোডব্লকের সহকর্মীদেরকে সতর্ক করছে দু’জন। লাফিয়ে দুই চার্জার গাড়িতে উঠতে গিয়ে রাস্তায় পিছলে পড়ল দুই অফিসার। আগেই গর্জে উঠেছে পেট্রল কারের ইঞ্জিন। গাড়ির মাথায় জ্বলছে উজ্জ্বল আলো। ওঁয়া-ওঁয়া আওয়াজে সাইরেন বাজিয়ে পণ্টিয়াক ফায়ারবার্ডের পিছু নিল অফিসাররা।
রিয়ার ভিউ মিররে গাড়ির হেডলাইট দেখছে রানা। মেঝের সঙ্গে মিশিয়ে দিল অ্যাক্সেলারেটর। ফায়ারবার্ড দ্রুতগামী হলেও, পুলিশ ইন্টারসেপ্টর ছুটতে পারে ঘণ্টায় দেড় শত মাইল বেগে। ওগুলোর ব্রেক আধুনিক, তেমনি গাড়ির ভারসাম্য। ফায়ারবার্ড গাড়ির ড্যাশবোর্ডে উঠছে নানান কাঁটা। বনেটের নিচে গর্জন ছাড়ছে ভি-এইট ইঞ্জিন। মুহূর্তে ছিটকে পিছনে পড়ছে সরু, কালো রাস্তা। রানা দেখল, পিছিয়ে পড়ছে পুলিশের গাড়িগুলো। তবে তা মাত্র ক’মুহূর্তের জন্যে, তারপর আবারও এগিয়ে আসতে লাগল হেডলাইটগুলো।
পুলিশ অফিসারদের দিকে রানা গুলি করলে খুন হবে ও নিজে। পুলিশ পেছনে ধাওয়া করছে, তাতে একমাত্র সুবিধা হচ্ছে, বাজে কোনও দল ওকে ধরতে আসবে না। নিজেদের প্রাণের ওপর হুমকি না এলে গুলি করার কথা নয় পুলিশ অফিসারদের।
অন্তত এমনই হওয়ার কথা। তবে মন্দ দিক হচ্ছে, বাজে কোনও দলের লোক এত শৃঙ্খলাবদ্ধ হয় না। রেডিয়ো করে বলেও দিতে পারে না, যেন আকাশ থেকে হেলিকপ্টার দিয়ে ধাওয়া দেয়া হয় রানাকে।
তার ওপর জায়গায় জায়গায় রোডব্লক করবে পুলিশ। রানা গ্রেফতার এড়াতে গেলেই বিপদ। গেলেই বিপদ। ডযনখানেক অফিসারের ফুল অটোমেটিক কারবাইন থেকে আসবে শতখানেক গুলি। ফলে মুহূর্তে খুন হবে ও।
যে-কোনও সময়ে সামনে পড়বে রোডব্লক। বা হয়তো ওদিক থেকে গাড়ি নিয়ে আসবে আরও একদল পুলিশ অফিসার। তবে কপাল ভাল হলে তাদেরকে এড়াতে পারবে রানা। আগেও বহুবার বিপদের সময় লুকিয়ে পড়েছে কোথাও না কোথাও।
নোভাকরা যে টিলা ও জঙ্গলে ডিসটিলারি করেছিল, সে জায়গা থেকে বহু দূরে সরে এসেছে রানা। চারপাশে এখন বিস্তৃত সমতল জমি বা জলাভূমি। কোথাও কোথাও ধানখেত বা লেক। ওখানে আছে শত শত সারস, বক, হাঁস ও রাজহাঁস। এখানে ওখানে একটা-দুটো চ্যাপ্টা তলীওয়ালা বোট ডোরি। বেশ কিছু মানুষ নিশ্চিন্তে জীবন কাটিয়ে দিচ্ছে এই গ্রাম্য পরিবেশে। তাদের ভাবতে হচ্ছে না, হাই পাওয়ার পারসুইট ভেহিকেলে চেপে ছুটে আসা সশস্ত্র একদল পুলিশের ব্যাপারে।
মন খারাপ হয়ে গেল রানার। যে অপরাধ করেনি, সেটার জন্যে ধাওয়া খাচ্ছে ও। একটু একটু করে এগিয়ে আসছে পুলিশের সুপার চার্জড় গাড়িগুলো। আরও জোরে যাওয়ার সাধ্য নেই এই চল্লিশোর্ধ্ব, প্রৌঢ় ফায়ারবার্ডের। এক শ’ বিশ মাইল বেগে চলতে গিয়ে ক্রমেই উত্তপ্ত হয়ে উঠছে ইঞ্জিন। রানা জানে, দেড় শ’ মাইল বেগে আরও কয়েক ঘণ্টা চলতে পারবে পুলিশের গাড়ি। অথচ তার অনেক আগেই ইঞ্জিন সিয হয়ে যাওয়ায় থামতে হবে ওকে।
এইমাত্র পেছনে পড়ল ধানখেত ও জলাভূমি। দু’দিকে চওড়া বাইয়ু। সামনে লোহার তৈরি বহু পুরনো একটা সেতু। ঝড়ের বেগে পিছিয়ে যাচ্ছে কালো রাজপথ। ওপরে উঠে সমতল হয়ে লোহার সেতুর সঙ্গে মিশল রাস্তা। তীরবেগে যেতে যেতে নিচে কাদাময় বাদামি বাইয়ু দেখল রানা।
সেতুর মাঝামাঝি গিয়েই টের পেল, সামনে গিজগিজ করছে সাদা-কালো সব গাড়ি। ওগুলোর ছাতে দপদপ করে জ্বলছে নীল বাতি। এখন আর সেতু থেকে নেমে যাওয়ার উপায় নেই! গাড়ির দরজার আড়ালে দাঁড়িয়ে গুলি করতে তৈরি একদল পুলিশ অফিসার! তাদেরকে বলা হয়েছে, খুনি মাসুদ রানা অত্যন্ত বিপজ্জনক লোক। তার সঙ্গে আগ্নেয়াস্ত্র আছে।
এবার কী করবে, মুহূর্তে ভেবে নিল রানা।
ফায়ারবার্ডের মালিক হাম্পি-ডাম্পি খুব কষ্ট পাবে মনে!
গাড়ি চলছে এক শ’ বিশ মাইল বেগে। চট্ করে সিটবেল্ট আটকে নিল রানা। শান্ত হয়েছে মন। ভয়ানক বোকামির সময় বোধহয় এমনই করে বদ্ধ উন্মাদরা!
ব্রেক প্যাডেল মেঝেতে দাবিয়ে দিল রানা, সেইসঙ্গে বনবন করে ডানদিকে ঘোরাল স্টিয়ারিং হুইল। সাঁই করে ঘুরেই সেতুর ডানপাশের রেলিঙে চড়াও হলো ভারী ফায়ারবার্ড। প্রচণ্ড জোরে গুঁতো লাগতেই ছিটকে এগোতে চাইল রানা। তবে ওকে আটকে রাখল সিটবেল্ট। পুরনো গাড়িতে ড্রাইভার বা যাত্রীদের জন্যে এয়ারব্যাগ নেই। রানার মুখ চেপে ধরল না বাতাস ভরা বালিশ। উইণ্ডশিল্ড ভেঙে ভেতরে ঢুকল রেলিঙের অ্যালিউমিনিয়ামের ভাঙা টুকরো। মুহূর্তে মুড়ির টিনের মত মুচড়ে গেল গাড়ির ছাত। পরক্ষণে পৌরাণিক পাখি ফিনিক্সের মত আকাশে উড়াল দিল ফায়ারবার্ড। অবশ্য তা মাত্র দু-তিন সেকেণ্ডের জন্যে, তারপর জোরালো ধপাস্ শব্দে বাইয়ুর নিস্তরঙ্গ কাদাময় পানিতে নামল গাড়িটা।
মুহূর্তে রানার চোখের সামনে থেকে উধাও হলো শেষ- বিকেলের সোনালি রোদ।গাড়ি তলিয়ে গেলে প্রথম কাজ হওয়া উচিত, চুপচাপ অপেক্ষা করা। হুড়মুড় করে ভেতরে ঢুকবে পানি। ওই ভয়ঙ্কর শক্তির সঙ্গে লড়াই করে কোনও লাভ হবে না। সুতরাং সিটবেল্ট খুলে ড্রাইভারের জানালার কাঁচ নামাল রানা। গবগব করে ভেতরে ঢুকছে কাদাভরা পানি। আগের চেয়ে দ্রুত তলিয়ে যাচ্ছে গাড়ি। এটাই চেয়েছে রানা। এখন আর ওকে দেখছে না পুলিশ অফিসাররা।
প্রচুর পানি ঢুকতেই নাক নিচু করে বাইয়ুর তলদেশ লক্ষ্য করে রওনা হলো ফায়ারবার্ড। হাতে সময় নেই রানার। চট করে ব্যাগটা কাঁধে ঝুলিয়ে ডানহাতে নিল ধনুকটা। ওটাই এখন ওর একমাত্র অস্ত্র। চুপ করে বসে থাকল ড্রাইভিং সিটে। মাত্র কয়েক সেকেণ্ডে ওর চিবুক তলিয়ে গেল পানির নিচে। বার তিনেক বড় করে দম নেয়া ও ছাড়ার পর শেষবারের মত বুক ভর্তি করে বাতাস নিল রানা। ডুবুরিদের কেউ কেউ প্রায় দশ মিনিট শ্বাস আটকে রাখতে পারে। ও পারবে বড়জোর সাড়ে চার মিনিট। তার পরেই ভেসে উঠতে হবে ওকে। প্রতিটা মুহূর্ত এখন খুব গুরুত্বপূর্ণ।
ভেতরটা পানিতে ভরে যেতেই আগের চেয়ে দ্রুত নেমে চলেছে গাড়ি। ওটা থেকে বেরিয়ে ওপরে উঠছে বড় বড় বুদ্বুদ। ওগুলো দেখবে পুলিশ অফিসাররা। ড্রাইভারের দরজা খুলে চারপাশে তাকাল রানা। কাদাপানির ভেতর দেখতে পাচ্ছে বড়জোর দু’ফুট। ধনুক হাতে নিমজ্জিত গাড়ি থেকে বেরিয়ে এল রানা। সাঁতার কাটছে একহাতে। পা-দুটো অবশ্য দ্রুত লয়ে চলছে পিস্টনের মত।
আগেও এ ধরনের বিপদে পড়েছে। আর্মির কমাণ্ডো ট্রেইনিঙের সময় ভারী ব্যাগ পিঠে নিয়ে মাইলের পর মাইল সাঁতার কেটেছে ওরা। প্রতিদিন ওদেরকে বেদম খাটিয়ে নেয়ার সময় মুখে একরাশ হাসি নিয়ে বলত সার্জেন্ট সাদেক: ‘স্যর, এই যে আপনাদেরকে একটু খাটিয়ে নিচ্ছি, সেজন্যে একদিন মনে মনে কৃতজ্ঞ হবেন আমার প্রতি।’
বিড়বিড় করে সার্জেন্টকে গালি দিত রানার সহযোদ্ধারা। তবে পরে নানান মিশনে গিয়ে সবাই ওরা বুঝেছে, পানির ভেতর ওই এনডিয়োরেন্স ট্রেইনিং কতটা জরুরি ছিল।
প্রাণপণে সাঁতরে চলেছে রানা। ঠোঁট ফাঁক করে মাঝে মাঝে ছাড়ছে একটা-দুটো বুদ্বুদ। অবশ্য তাতে কেউ বুঝবে না নিচে আছে রানা। অনেক ওপরের কাদাপানি সমতল। রানা আবছাভাবে কানে শুনছে পুলিশের গাড়ির সাইরেন। মনের দৃষ্টিতে দেখছে, সেতুর ওপরে রেলিঙের ভাঙা জায়গা দিয়ে ঝুঁকে নিচের দিকে চেয়ে আছে একদল পুলিশ। সবার হাতে আগ্নেয়াস্ত্র। একবার পলাতক অপরাধী মাসুদ রানা উঠে এলেই অস্ত্র তাক করবে ওর দিকে। পাল্টা গুলি এলেই ঝাঁঝরা করবে ওকে।
রানার পেছনে বাইয়ুর তলদেশে ঠেকেছে ফায়ারবার্ড। ভক্ করে ছিটকে উঠেছে একরাশ কাদা। আঁধার হয়ে গেছে ওদিকটা। ওপর থেকে আসছে মৃদু আবছা আলো। ওই আভা দেখে এগিয়ে চলেছে রানা। এরই ভেতর পেরিয়ে গেছে দুই মিনিট। অক্সিজেনের অভাব হওয়ায় পেশিতে দ্রুত জমছে ল্যাকটিক অ্যাসিড। অভিজ্ঞ ডুবুরিদের ভেতর এসময় থেকেই শুরু হয় স্ট্রাগল ফ্যে। কমে হৃৎপিণ্ডের স্পন্দন। ধীর হয় মেটাবোলিযম। খেয়াল রাখে, অক্সিজেনেটেড রক্ত ঠিকভাবে পৌঁচ্ছে কি না মগজ ও ভাইটাল অর্গানে
পেরিয়ে গেল আড়াই মিনিট। দূর থেকে আসছে সাইরেনের আওয়াজ। পানির তলা দিয়ে নীরবে এগিয়ে চলেছে রানা। ওর জন্যে ধীর হয়েছে সময়, বায়োরিদম ও সাধারণ উপলব্ধি। ওকে দেখে বাউলি কেটে সরে যাচ্ছে ছোট-বড় হরেকরকম মাছ। তাতে সমস্যা নেই। তবে বড় সমস্যা হবে একরাশ দাঁতওয়ালা ভয়ঙ্কর মাংসাশী কোনও মাছ বা অ্যালিগেটর ওর খোঁজ পেলে।
পেরিয়ে গেল প্রায় তিন মিনিট। আর বড়জোর দেড় মিনিট দম রাখতে পারবে রানা। এরই ভেতর আগুনের মত জ্বলছে ফুসফুস। কঠিন হচ্ছে এগিয়ে যাওয়া। বারবার মন বলছে ভেসে ওঠা খুবই জরুরি। আরও কয়েক মুহূর্ত পর রানার হাতে লাগল লতাপাতার মত পিচ্ছিল কিছু। পরক্ষণে স্পর্শ করল কঠিন কিছু। রানা বুঝে গেল, পৌছে গেছে তীরে। নিজের মনটাকে নিয়ন্ত্রণ করল, যাতে বুক ভরে বাতাস পাওয়ার জন্যে সশব্দে পানির তলা থেকে কাঁধ ওপরে না তোলে। অগভীর পানিতে খুব ধীরে চিত হলো রানা। সাবধানে জাগিয়ে তুলল নাক ও মুখ। প্রথম ক’বার শ্বাস নেয়ার সময় মনে হলো, পৃথিবীতে এরচেয়ে ঐকান্তিক চাহিদা আর কিছুই নেই। অক্সিজেন পেয়ে ধীরে ধীরে স্বাভাবিক হচ্ছে ওর দেহ।
সেতু থেকে দুই শ’ গজ দূরে ভেসে উঠেছে রানা। বাইয়ুর তীরের অগভীর পানিতে ভাসছে পচা ঘাসপাতা ও লতানো উদ্ভিদ। ওর চুল, ত্বক আর ভেজা পোশাকে আটকে গেছে গাঁজলা ভরা অ্যালজি। ফলে ভাল ক্যামোফ্লেজ পেয়েছে রানা। গা থেকে ওসব সরাতে গেল না। খেয়াল করল, কেউ চেয়ে নেই এদিকে। ফায়ারবার্ড যেখানে তলিয়ে গেছে, সেতুর ওপর থেকে ওখানেই চোখ রেখেছে একদল পুলিশ। তবে কিছুক্ষণের ভেতর তৎপর হয়ে উঠবে ওরা। তলিয়ে যাওয়া গাড়িতে রানার মৃতদেহ আছে কি না, তা দেখতে বাইয়ুতে নামবে ডুবুরি। মাথার ওপরে ডেকে আনবে হেলিকপ্টার।
অবশ্য ওর লাশ খুঁজতে শুরু করার আগেই এই এ থেকে সরে যাবে রানা। সবুজ থকথকে পানির ভেতর ধারে ধীরে সাঁতরে তীরের পাশ ঘেঁষে চলল ও।
একটু পর পৌঁছে গেল একটা বাঁকে। ওদিকে ঘন ঝোপঝাড়। সাবধানে তীরে উঠল রানা। এখন কেউ ওকে দেখলে ভাববে: অর্ধেক মানুষ, বাকি অর্ধেক পাঁকের দানব। গায়ে বাজে আঁশটে গন্ধ। ঝোপের ভেতর প্রতি পদক্ষেপে গা থেকে ঝরছে অ্যালজি।
রানার ধারণাই সঠিক। গাড়িতে লাশ নেই জানামাত ডেকে আনা হলো হেলিকপ্টার। শুরু হলো বড় জায়গা তল্লাসী।
সরু এক নদীর পার ধরে ঝোপঝাড়ের ভেতর দিয়ে বহু দূরে সরে গেল রানা। মাথার ওপর হেলিকপ্টার হাজির হওয়ার বেশ কিছুক্ষণ আগেই শুনল ওটার আওয়াজ। পানিতে নেমে তীরের পাশে ভাসমান সবুজ অ্যালজি ও পচা লতাপাতার ভেতর লুকিয়ে পড়ল রানা। ঝোপঝাড় দুলিয়ে আকাশ চিরে হেলিকপ্টার আসার আগেই বড় করে দম নিয়ে পানির তলায় ডুব দিল।
আজকাল বিনকিউলার হাতে অপরাধীকে খুঁজতে বেরোয় না আধুনিক এয়ার পুলিশ। সঙ্গে থাকে সর্বদর্শন থার্মাল ইমেজিং ক্যামেরা। যদিও বাইয়ুর পানি-সমতলে বাড়ি খেয়ে ফিরবে ইনফ্রারেড রে, ফলে চট্ করে ধরা পড়বে না রানার দেহের হিট সিগনেচার।
পুরো একমিনিট পর হেলিকপ্টার দূরে যাওয়ায় আবারও ভেসে উঠল রানা। আকাশ থেকে ওকে দেখবে কেউ, তা ভাবছে না। তবে বিপদ হবে অন্যদিক থেকে। বেলজিয়ান ম্যালিনোয়া বা জার্মান শেফার্ড কুকুরের সার্চ পার্টি এদিকে ছেড়ে দিলে ডাঙার কোথাও লুকাতে পারবে না রানা। সেক্ষেত্রে গায়ের গন্ধ গোপন করতে আবারও নামতে হবে অ্যালিগেটরে ভরা বিপজ্জনক বাইয়ুর পচা পানিতে।
জলার ভেতর তলা-চ্যাপ্টা ডোরি দেখেছে, মনে পড়ল রানার। ওগুলোতে চেপে নানাদিকের নদীতে ক্রফিশ, ক্যাটফিশ, গাম্বো ফিশ ইত্যাদি মাছ ধরে স্থানীয় জেলেরা।
এখন তীর ধরে গেলে যে-কোনও সময়ে খালি কোনও নৌকা পাবে রানা। এদিকের পুলিশের এত জনবল নেই যে ভাটির দিকে যাওয়া প্রতিটা নৌকার ওপর চোখ রাখবে তারা।
সুতরাং, পা চালাও, রানা।
কপাল ভাল, কুকুরের হিংস্র গর্জন কানে এল না ওর। বাইয়ুর সরু ক্রিকের পার ধরে এগিয়ে চলল। মাঝে মাঝে গাছের পাতার ঘন আচ্ছাদনের জন্যে ঢাকা পড়ছে মাথার ওপরের আকাশ। ঘনিয়ে এসেছে সন্ধ্যা। ধূসর হচ্ছে আলো। তবুও গাছপালার ফাঁক দিয়ে কখনও চোখে পড়ছে লালচে রোদ। একটু পর আঁধার নামলে বামহাতের তালু দিয়ে আড়াল করে টর্চ জ্বালল রানা। তিন-চার ফুটের বেশি দেখছে না। রাত নামতেই জঙ্গলে শুরু হলো নিশাচর প্রাণীর আনাগোনা। সরসর করে সরছে সরীসৃপ। টর্চের আলো দেখলেই উড়ে এসে ভোঁতা ফটাফট আওয়াজে ওটার ওপর আছড়ে পড়ছে মস্ত সব মথ। মাথার ওপরের আকাশে হেলিকপ্টার নেই, তবে আরও বড় বিপদ হচ্ছে তীরের ঝোপঝাড়ে বসবাস করা ভয়ঙ্কর বিষাক্ত কোনও সাপ!
জঙ্গলে বহুক্ষণ হাঁটল রানা, তারপর হঠাৎই গাছপালার ভেতর দিয়ে দেখল হলদেটে আলো।
ওটার উৎস হচ্ছে মাঝারি আকারের এক কেবিন। টর্চ নিভিয়ে নিঃশব্দে ওদিকে চলল রানা।বাইয়ু থেকে দশ গজ দূরে আইভি ও লতাগুল্ম দিয়ে ঘেরা জীর্ণ কুটির। জানালার ফাটল দিয়ে আসছে লণ্ঠনের হলদে আলো। রানা টের পেল, কাছেই কোথাও পচে গেছে মাংস। কুটিরের সামনে যেতেই দেখল, টি-ফ্রেমের কাঠের স্ট্রাকচারে ঝুলছে অর্ধেক ছেলা কুৎসিতদর্শন মস্ত দুই মাছ— চোয়াল অ্যালিগেটরের চোয়ালের মত। জঙ্গলে এ ধরনের স্ট্রাকচারে হরিণের চর্বি, নাড়িভুঁড়ি ও চামড়া শুকিয়ে নেয় শিকারিরা। টি- ফ্রেমের পাশে বালতির ভেতর কমপ্রেসর লাইন, আর কয়েকটা ছোরা ও হ্যাচেট। দুর্গন্ধ এতই বেশি যে দ্বিতীয় বালতির ভেতর উঁকি দিতে গেল না রানা।
জঙ্গলে এঁকেবেঁকে গেছে কাঁচা রাস্তা। একটু দূরেই বাইয়ুর তীরে কাঠের নড়বড়ে জেটি। ওটার ওপর রানা উঠতেই মচমচ করে উঠল কাঠের তক্তা। এখানে ওখানে লবস্টার ধরার ফাঁদ, ব্যারেল আর কয়েল করা দড়ি। আনমনে ভাবল রানা, এবার যে-কোনও সময়ে ঘেউ-ঘেউ করে উঠবে কুকুর। কর্কশ গলায় চিৎকার ছাড়বে কেউ: ‘কোন্ শালা রে!’ পরক্ষণে জঙ্গলে বন্দুক দাগবে লোকটা।
চাঁদের আলোয় জেটিতে বাঁধা দুটো নৌকা দেখল রানা। হালকা জোয়ারে তিরতির করে কাঁপছে ওগুলো। হাঁটু গেড়ে বসে ওদিকে মনোযোগ দিল ও। দুটোর একটা ফাইবার গ্লাসের মোটর বোট। অন্যটা কাঠের ক্যানু। আউটবোর্ড মোটর চালু করলে ছুটে এসে রানার পেছনে বন্দুকের নল খালি করবে গেটর শিকারি। অথচ, আওয়াজ না করেই ক্যানু নিয়ে উধাও হলে কে ঠেকাচ্ছে ওকে!
ভেজা মানিব্যাগ থেকে নেতিয়ে পড়া দুটো এক শত ডলারের নোট নিয়ে জেটির একটা ফাটলে গুঁজল রানা। আশা করল, ক্যানু নিয়ে গেলেও নগদ প্রাপ্তির কারণে খুশিই হবে শিকারি।
নিজের ব্যাগ ও টুকটাক জিনিস ক্যানুর ওপর রেখে নিজেও ক্যানুতে চেপে বসল রানা। নীরবে বৈঠা মেরে চলল – ভাটির দিকে।
ধীরে ধীরে গভীর হয়ে উঠছে রাত।
বাইয়ুর জলপথের ওপর গাছের পাতার ছাউনি। মাঝে মাঝে তার ফাঁক দিয়ে এসে মিষ্টি হাসি দিয়ে যাচ্ছে রুপালি জ্যোৎস্না। মাঝ আকাশে ঝলমল করছে চাঁদ। রাতের পাখি, ঝিঁঝি পোকা, কোলাব্যাঙের ক্রো-ক্রা বাদ দিলে রয়েছে শুধু বৈঠা বাওয়ার ছন্দোবদ্ধ ছপাৎ-ছপাৎ আওয়াজ।
বিশাল এই জঙ্গুলে জলাভূমিতে হারিয়ে গেলে প্রাণ নিয়ে ফিরতে পারবে না সাধারণ মানুষ। তবে বিপদ দেখলে সপ্তাহের পর সপ্তাহ এখানে লুকিয়ে থাকতে পারবে রানা।
মাঝে মাঝে সরু হয়ে আবারও চওড়া হচ্ছে বাইয়ু। একটু পরেই হয়ে উঠছে নালার মত। গেটর শিকারির কেবিনের বাজে বদবুর চেয়ে কম যাচ্ছে না পচা পানির দুর্গন্ধ। পাতা পড়ে কোথাও কোথাও থকথক করছে বাইয়ু। এগিয়ে চলা কঠিন। কখনও গাছ ঘন হয়ে জন্মালে বৈঠার গুঁতো মেরে ডাল ভেঙে এগোতে হচ্ছে রানাকে। বেশিরভাগ সময় দু’দিকের সাইপ্রেস গাছের মাঝ দিয়ে এঁকেবেঁকে গেছে বাইয়ু। গাছগুলো জলাভূমির অতন্দ্র প্রহরী- ভুতুড়ে, কালো ও নীরব। কোনও কোনও গাছ বুড়ো মানুষের মত। মুখে লম্বা দাড়ি তৈরি করেছে স্প্যানিশ মস। এগোবার পথে খসখস করে লাগছে রানার মুখ ও কাঁধে। একটু পর পর বাইয়ুতে নেমে আসা গাছের শেকড়ে ঘ্যাস শব্দে আটকে যাচ্ছে ক্যানুর তলী।
অস্বাভাবিক আলোড়ন চারপাশের পানিতে। একবার টর্চ জ্বেলে রানা দেখল, কালো, চকচকে কী যেন আস্তে করে তলিয়ে গেল। প্রথমে রানা ভেবেছিল, ওগুলো বুঝি সাপ বা কাছিম, কিন্তু আবারও আলো জ্বেলে দেখল, পানির ওপর জেগে উঠেছে লাল চোখের মত হাজার হাজার ওই জিনিস। ঠিক যেন অ্যালজি আর পদ্ম ফুলের ভেতর চাইনি লণ্ঠন চোখে টর্চের আলো পড়লেই টুপ করে ডুবে যাচ্ছে প্রাণীগুলো। ক’মুহূর্ত পর বুঝল রানা, ওই চোখের মালিক অ্যালিগেটররা! সারাদিন আলো এড়িয়ে লুকিয়ে থাকার পর রাতের আঁধারে শিকার ধরতে বেরিয়েছে জন্তুগুলো! ডিসটার্ব হচ্ছে ওদের।
আমারও শিকার চাই, ভাবল রানা।
অ্যালিগেটরের চেয়ে কম নয় ওর খিদে।
আজ অ্যালিগেটরের চেয়েও দক্ষ শিকারি এসেছে এদিকের অন্ধকার বাইয়ুতে।
আরও মাইলখানেক যাওয়ার পর ডানদিকের তীরে ক্যানু ভিড়াল রানা। শুকনো ডাঙা দেখে উঠে গেল জঙ্গলের ভেতর। খুঁজছে ক্যাম্পের উপযুক্ত জায়গা। বড় এক গাছের গোড়ায় রাখল নিজের জিনিসপত্র। ধনুক হাতে রওনা হলো শিকারের খোঁজে। সতর্ক, যেন পথ হারিয়ে না যায়।
প্রায় একঘণ্টা পর পাতায় পাতায় চাঁদের আলো ঝিলিক দিচ্ছে, এমন এক গাছের নিচে মাঝারি আকারের একটা হরিণ দেখল রানা। খুব সতর্ক পায়ে ওটার কাছে পৌঁছুল ও। খেয়াল রেখেছে, বাতাসে যেন ওর গায়ের গন্ধ না পায় হরিণটা।
সন্দেহজনক কিছু না দেখে আনমনে ঘাস চিবুচ্ছে জন্তুটা।
নীরবে তূণ থেকে তীর নিয়ে ছিলায় জুড়ল রানা। কানের কাছে টেনে নিল ছিলা। আস্তে করে ছেড়ে দিল তীর। স্যাৎ করে আওয়াজ তুলে হৃৎপিণ্ডে তীর ঢুকতেই লাফিয়ে উঠে ধুপ করে মাটিতে পড়ল হরিণটা। মাত্র দু’বার পা ছুঁড়ে স্থির হয়ে গেল।
খাবার পেয়েছে রানা। মাঝরাতে গাছের নিচে আগুনের পাশে বসে ঝলসানো হরিণের মাংস খেল। আগুনের তাপে শুকিয়ে নিচ্ছে ভেজা ওয়ালেট, টাকা, ফোন আর গায়ের পোশাক। চুপচাপ মাংস চিবুতে চিবুতে ভাবছে, এবার কী করবে। আপাতত নিজেকে নিরাপদ লাগলেও কতক্ষণ এই স্বস্তি বজায় থাকবে, তার নিশ্চয়তা নেই। ওদিকে লুকিয়ে পড়েছে দুই নোভাক। চট্ করে আর তাদেরকে পাওয়া যাবে বলে মনে হয় না। ফিরে গিয়ে বা ফোন করে আরও লোক নিয়ে আসবে? নাহ্! এখন লুইযিয়ানায় ঢোকা বা এখান থেকে বের হওয়া প্রায় অসম্ভব। যা করার ওকে একাই করতে হবে।
রাত দেড়টা পর্যন্ত ঝিমিয়ে পড়া লাল আগুনের দিকে চেয়ে ভাবল রানা। শুয়ে পড়তে যাবে, এমন সময় বেজে উঠল ওর বার্নার মোবাইল ফোন। আগে ওটার রিং টোন শোনেনি রানা। গভীর জঙ্গলের ভেতর ব্যাঙের বিশ্রী ডাক শুনে চমকে গেল। পরক্ষণে টের পেল, পানিতে পড়েও দিব্যি কাজ করছে সস্তা জিনিসটা
তুলে নিয়ে রিপ্লাই বাটন টিপে মোবাইল ফোন কানে ঠেকাল রানা। ‘কে বলছেন?’
ওদিক থেকে এল ঘড়ঘড়ে, ভারী পুরুষালী কণ্ঠ : ‘আমি বড়মা এবি পামবোর দেহরক্ষী দলের প্রধান চার্লস।’
‘ও। হ্যালো, চার্লস,’ বলল রানা। ‘বলুন, কেন ফোন করেছেন?’
‘বড়মা আপনার সঙ্গে কথা বলতে চান।’
‘কী কারণে?’ জানতে চাইল রানা।
‘উনিই জানেন। আমি জানলে তো বলেই দিতাম!’
‘ঠিক আছে, তাঁকে দিন,’ বলল রানা।
‘না, তা হবে না, আগেই তো বলেছি, মা কখনও ফোন ব্যবহার করেন না। উনি সামনা-সামনি কথা বলবেন।’
পুরো একমিনিট চুপ করে ভাবল রানা। তারপর বলল, ‘ঠিক আছে, বলুন কোথায় পাব তাঁকে।’
‘তা হলে মন দিয়ে শুনুন।’মানুষ নানানভাবে মনের দুঃখ দূর করতে চায়। কেউ চিৎকার করে কাঁদে, বিষণ্ণ বদনে কপাল চাপড়ায়। আবার কেউ যন্ত্রণা সহ্য করতে না পেরে ঢকঢক করে মদ গিলে ভুলে যেতে চায় সবকিছু। তবে নিজের মনের দুঃখ ভোলার জন্যে অসহায় কারও ওপর অকথ্য নির্যাতন করা রিচি নোভাকের পন্থা। প্রিয় ছোটভাইয়ের মৃত্যুর পর ওটা হয়ে উঠেছে জরুরি। আর সেজন্যেই আজ এলিযিয়াম প্যারিশে হানা দিয়ে প্যাট্রিকের বন্ধু ব্র্যাডলি হাওয়ার্ডকে ধরে এনেছে রিচি আর হ্যাঙ্ক নোভাক।
টাকা মেরে দিতে চেয়েছিল লোকটা। কাজেই তাকে শাস্তি পেতে হবে। তার মুখ-হাত-পা বেঁধে তাকে ভ্যানে তুলে সোজা নিজেদের দ্বীপে ফিরেছে ওরা। এখন পূর্বপুরুষদের তৈরি বাড়ির উঠানে জ্বলছে ফ্লাডলাইট। ভ্যান রেখে নেমে পড়ল রিচি ও হ্যাঙ্ক নোভাক। পেছন সিট থেকে টান দিয়ে বের করে ব্র্যাডলিকে ফেলল মাটির ওপর।
হ্যাঙ্কের হাতের ট্রাইসেপে রানার গুলি লেগেছে বলে ক্ষতের ওপর এখন পুরু ব্যাণ্ডেজ। এদিকে লতি ছিঁড়ে গেছে বলে কানে ড্রেসিং করিয়েছে রিচি। গনগনে রাগে জ্বলছে দুই ভাই। প্রতিশোধ নেবে মাসুদ রানার ওপর। তবে আপাতত তাকে হাতের নাগালে পাওয়া যাচ্ছে না বলে গায়ের ঝাল মেটাবে ব্র্যাডলি হাওয়ার্ডের ওপর। সকালে তার সঙ্গে দেখা করেছিল প্যাট্রিক। বদমাশটা টাকা বুঝিয়ে দিলে ওদের ভাই পতিতালয় থেকে দালালির টাকা নিয়ে বহু আগেই ডিসটিলারিতে পৌছুত। ওর পিছু নিয়ে ওখানে যেত না মাসুদ রানা। সুতরাং, সব দোষ ওই হাওয়ার্ডের বাচ্চা ব্র্যাডলির!
মাথা থেকে বস্তা খুলে নেয়ার পর ব্র্যাডলি বুঝল, তাকে কিডন্যাপ করেছে কারা। ফ্যাকাসে হয়ে গেল সে। ভয়ে ছরছর করে প্রস্রাব করে দিল। কাঁদতে চাইলেও বুক-পেটে রিচির স্যাঙাৎদের লাথি খেয়ে মুখ বুজে গেল তার। মাটিতে পড়ে করুণভাবে গোঙাতে লাগল। বারবার হাতদুটো তুলে মাফ চাইছে রিচির কাছে। মাথা নেমেছে বুকের কাছে। ভাবছে, এবার হয়তো ক্ষমা করে দেবে তাকে রিচি। প্রাণপণে ভয়ের অভিনয় করছে। চোখ থেকে টপটপ করে ঝরছে অশ্রু। তবে রিচি বা হ্যাঙ্ক ভুলবে না যে ড্রাগ কেনার টাকা দশ হাজার ডলার দেয়নি সে। হাতজোড় করে ব্র্যাডলি বলল, কালকেই সমস্ত টাকা শোধ করে দেবে। আজই সন্ধ্যায় ফোন দিত প্যাট্রিককে। তবে জরুরি কাজ পড়ে গিয়েছিল বলে…
‘প্যাট্রিক মারা গেছে,’ ব্র্যাডলির মাথায় বাজ ফেলল রিচি। ‘তোমার চুক্তি ছিল ওর সঙ্গে। ওটাও এখন মারা গেছে। এবার প্যাট্রিকের বদলে আমার সঙ্গে লেনদেন হবে, পাড়নাহ্! আর এটা তোমার জন্যে খুব বড় ধরনের দুঃসংবাদ!’
কথা শুনে চোয়াল ঝুলে গেল ব্র্যাডলি হাওয়ার্ডের। ‘হায়, ঈশ্বর! ঈশ্বরের মায়ের কসম! আমি কিছুই জানি না! প্যাট্রিক মরে যাওয়ার সঙ্গে আমার কোনও সম্পর্ক নেই!’
‘সেটা আমরা জানি, শুয়োরের বাচ্চা,’ বলল হ্যাঙ্ক।
‘ও, তো তুই ভেবেছিলি আমাদের নোভাকদের কাউকে মারার মত বুকের পাটা আছে তোর?’ জানতে চাইল রিচি।
‘না-না-না! তা বলিনি!’
‘তুই ভাবছিস আমাদের ছোটভাই একটা গাধা ছিল?’
‘নাহ্! একদম ঈশ্বরের কসম! একটা কথা, আজই ওই টাকা জোগাড় করে দেব! এক্ষুণি! আমাকে শুধু একবারের জন্যে যেতে দাও!’
‘এ ব্যাটা বিরক্ত করে ফেলেছে আমাকে,’ বলল হ্যাঙ্ক। ট্রাইসেপে হাত রাখতেই ব্যথা পেয়ে মুখ কুঁচকে ফেলল সে। ‘উহ্, ব্যথা লাগছে!’
‘একটা কথা জানো, ব্র্যাডলি?’ বলল রিচি। ‘আমরা আসলে ওই টাকার জন্যে বসে নেই। ওই টাকা এখন আর চাইও না। তবে এবার তোমার কারণে সাবধান হবে এদিকের সবাই।’ দলের এক লোকের দিকে তাকাল রিচি। ‘জ্যাকব, ক্যামেরা ঠিক আছে তো?’
প্যানাসনিক ক্যামকর্ডার দেখাল লোকটা। খ্যাক-খ্যাক শব্দে হেসে বলল, ‘একদম তৈরি, বস্!’
‘হাওয়ার্ড, এবার তোর পাছাটা ভাইরাল হবে,’ বলল হ্যাঙ্ক। ‘তোর কুত্তীর বেটি মা দেখবে তুই বিখ্যাত হয়েছিস! কত যে খুশি হবে!’
দ্বীপে ঘোরার সময় অল টেরেইন কোয়াড বাইক ব্যবহার করে নোভাকরা। ও-দুটোর ওপর চেপে বসল দুই ভাই। দ্বীপের দক্ষিণ তীরের দিকে চলেছে। আজকের রাতে আনন্দ হবে ওখানেই। সত্তর সালের দিকে বাইয়ুর ওপর একটা পন্টুন তৈরি করিয়ে নিয়েছিল রিচি ও হ্যাঙ্কের বাবা ‘কিলার’ নোভাক। ওই পন্টুনের পাশেই আছে পুরনো এক বোটহাউস। তীর থেকে ওদিকটা দেখা যায় না। জায়গাটা খুব পছন্দ ছিল বুড়ো নোভাকের। বাইয়ুতে নৌকায় বসে মাছ ধরত, আর সেইসঙ্গে রাই উইস্কি গিলে বেহেড মাতাল হতো।
অবশ্য, পরে অন্য কাজে ওই পন্টুন ব্যবহার করছে তিন ভাই।
ট্র্যাক ফুরিয়ে যেতেই মোটর সাইকেল থেকে নেমে পড়ল রিচি ও হ্যাঙ্ক। টেনে-হিচড়ে বন্দিকে নিয়ে তুলল পন্টুনের ওপর। ওখানে মার্লিন মাছ ঝুলিয়ে দেয়ার উপযোগী একটা হেভি ডিউটি এক্সটেণ্ডে বুম রিগ রয়েছে। ওটার স্টিলের বড় হুক ও শক্তপোক্ত কেবলে সংযুক্ত আছে গিয়ারওয়ালা হ্যাণ্ডেল। মাঝে মাঝে এই বুম রিগ ব্যবহার করে নোভাকরা। ক্যামেরা নিয়ে জ্যাকব তৈরি হতেই, তার সঙ্গী টিনাশে বব ঘোরাল বুমের লোহার হাতল। দুই লাথি মেরে বুমের বাহুর নিচে ব্র্যাডলি হাওয়ার্ডকে পৌঁছে দিল রিচি। এদিকে বন্দির বেল্টে হুকটা আটকে দিল হ্যাঙ্ক নোভাক। কাজটা শেষ হতেই ঢিলা কেই পেঁচিয়ে টানটান করল টিনাশে বব। কয়েক সেকেণ্ডে মস্ত এক কেঁচোর মত শূন্যে ভেসে উ ব্র্যাডলি হাওয়ার্ড।
তাকে টোপ হিসেবে ব্যবহার করতে চাইলে কী হবে, বাইয়ুর পানিতে বড় মাছ নেই যে গপ্ করে গিলবে।
বুমের বাহুটা সোজা গিয়ে স্থির হলো পানির ওপর। ওজন নিতে সমস্যা হচ্ছে না ওটার। কয়েক মুহূর্ত ব্র্যাডলিকে দেখার পর একটা বালতির সামনে থেমে ওটা থেকে বড় একটা হাতা নিল হ্যাঙ্ক নোভাক। বালতির ওপর ক্যামেরার লেন্স যুম করল জ্যাকব। ভেতরে একটা ল্যাব্রাডর রিট্রিভার কুকুরের পচা লাশ। কয়েক দিন আগে ওটাকে খুন করেছে রিচি। বালতির ভেতর থিকথিক করছে প্রাণীটার পচা রক্ত, চর্বি, মাংস ও একগাদা ভোজনরসিক কিলবিলে পোকায়।
‘ইয়াক্-থু!’ বাজে গন্ধ পেয়ে নাক কুঁচকে ফেলল জ্যাকব। পরক্ষণে হেসে উঠল তার বিখ্যাত হাসি: ‘খ্যাক– খ্যাক খ্যাক খ্যাক
বালতির সব আবর্জনা বাইয়ুর পানিতে ছুঁড়ে ফেলল হ্যাঙ্ক নোভাক। গলা ছেড়ে ডাক দিল, কই রে! আয়-আয়! দেরি কীসের!’ ফ্লাডলাইটের আলোয় দেখল বাইয়ুর পানিতে ভাসছে কুকুরটার চকচকে চর্বি ও জমাট রক্ত।
‘চিড়িয়াখানায় খাবার দেয়া হয়েছে,’ জোর গলায় বলল রিচি নোভাক।
ক্র্যাঙ্ক হ্যাণ্ডেল ঘুরিয়ে ব্র্যাডলি হাওয়ার্ডকে পানির দিকে নামাতে লাগল টিনাশে বব। তার ক্ষত-বিক্ষত মুখে পৈশাচিক হাসি। কয়েক বছর আগে নিজ হাতে তার চেহারার ওই হাল করেছে রিচি নোভাক।
পচা মাংস, রক্ত ও চর্বির গন্ধে পানির ওপর ভেসে উঠেছে কয়েকটা নাক। এই দ্বীপকে পরিখার মত ঘিরেছে বাইয়ু। আর বহু বছর ধরেই এখানে বাস করছে একদল অ্যালিগেটর। তবে গত ক’বছর ধরে মাংস জোগান দিয়ে তাদেরকে লোভী করে তুলেছে নোভাকরা। আজও দারুণ সুস্বাদু খাবারের জন্যে অপেক্ষা করছে অ্যালিগেটরগুলো।
প্রাণপণে আর্ত চিৎকার ছাড়ছে ব্র্যাডলি হাওয়ার্ড, চিরে যাচ্ছে গলা। হ্যাণ্ডেল ঘুরিয়ে একটু একটু করে বুম নিচু করছে টিনাশে বব। ছপাস্ করে ড্রাগ ব্যবসায়ীর পা পড়ল বাইয়ুর তেলতেলে রক্তভরা পানির ভেতর। অমনি ভুস্ করে ভেসে উঠল বড় একটা কালো কিছু। রকেটের বেগে এল হাওয়ার্ডের দিকে। হাঁ করেছে দুই চোয়াল।
‘ওই যে আমাদের বুড়ো ওসাইরিস, মন্তব্যের সুরে বলল হ্যাঙ্ক।
ওই অ্যালিগেটরের বয়স কমপক্ষে ষাট। দৈর্ঘ্যে পনেরো ফুট। নোভাকরা বাইয়ুতে কিছু ফেললে সবার আগে হাজির হয় ওটাই। আর কাউকে ভাগ দিতে চায় না।
ব্র্যাডলি হাওয়ার্ডের উরু কামড়ে ধরে তাকে পানির নিচে নিয়ে গেল বুড়ো অ্যালিগেটর। মাথাটা পানির নিচে যেতেই চিৎকার থেমে গেল ড্রাগ ব্যবসায়ীর। বুদ্বুদ বেরুচ্ছে নাক-মুখ দিয়ে। চারপাশ থেকে তাকে ঘিরে নিল বেশ কয়েকটা কালো অবয়ব। আবার তোলা হলো হাওয়ার্ডকে। একটা হাত নেই, বাম পায়ের হাঁটু পর্যন্ত গায়েব। স্রোতের মত ঝরছে রক্ত। এখন আর চিৎকার নেই, ফ্যাসফেঁসে আওয়াজ বেরোচ্ছে ওর গলা দিয়ে। লাল হয়ে গেল পানি। এই দৃশ্যের ছবি তোলা হয়ে গেলে আবার নামানো হলো ওকে পানিতে। হুটোপুটি শুরু হয়ে গেল, তোলপাড় হচ্ছে পানির নিচে। কাঁপছে বুমের আগাটা অনিয়মিত ছন্দে। একটু পরেই আবার যখন হ্যালে ঘুরিয়ে কে
ওপরে তুলল টিনাশে বব, তখন হুকের সঙ্গে কেউ নেই। পানিতে ভাসছে হাওয়ার্ডের ছেঁড়া কয়েক টুকরো রক্তমাখা পোষাক। একটু পর ওগুলোও আর থাকবে না।
‘লেডিয অ্যাণ্ড জেন্টলমেন, আজকের শো শেষ, বলল হ্যাঙ্ক। ‘জ্যাকব, ঠিকমত ছবি তুলেছ তো?’
‘নিশ্চয়ই! খ্যাক খ্যাক খ্যাক-খ্যাক!’
ভিডিয়ো ইন্টারনেটে ছাড়ার আগে ঝাপসা করা হবে ব্র্যাডলি হাওয়ার্ড ছাড়া বাকি সবার মুখ। এ ধরনের ভিডিয়ো দেখতে পছন্দ করে বিকৃত মনের মানুষ। তবে তাদের অনেকে ঠিকই বুঝবে, কাজটা নোভাকদের। সেক্ষেত্রে আরেকবার সতর্ক হবে তারা— বাড়াবাড়ি করতে হয় না নোভাক পরিবারের কারও সঙ্গে।
দ্বীপের ক্লাবহাউসে বিলিয়ার্ড খেলার জন্যে একটা মোটর সাইকেল নিয়ে বিদায় হলো জ্যাকব আর টিনাশে বব। বুদ্বুদ ওঠা পানির দিকে তাকাল রিচি নোভাক। তার পাশেই থামল হ্যাঙ্ক। চুপ করে দাঁড়িয়ে থাকল দুই ভাই। ভুলে যেতে চাইছে প্যাট্রিক এখন আর তাদের সঙ্গে নেই।
‘গাধা ছিল প্যাট্রিক,’ নিচু গলায় বলল রিচি। ‘বোকার মত মরতে গেল কেন? ডেকেই বা আনল কেন বিপদ?’
‘গাধাটা নেই বলে বুকটা কেমন খাঁ-খাঁ করছে,’ বলল হ্যাঙ্ক।
‘বলদও এত নির্বোধ হয় না। টেরই পায়নি, পথ দেখিয়ে এনেছে মাসুদ রানাকে।
‘তবুও তো সে আমাদেরই ভাই,’ বলল হ্যাঙ্ক। ‘রক্ত সবসময় পানির চেয়ে ঘন। ঠিক বললাম না, রিচি?’
আস্তে করে মাথা দোলাল রিচি – নোভাক। ‘কথা ঠিক আর নোভাকদের রক্ত আবার অন্যদের চেয়ে বেশি ঘন। আর…’ দাঁতে দাঁত চেপে চোয়ালদুটো শক্ত করে ফেলল ও, ‘যা ভেবেছিলাম তার চেয়ে অনেক বেশি বিপজ্জনক ওই বিদেশি লোকটা।’শেরিফের চোখের মণি ধূসর। দোকানের ভেতরটা দেখল সে। দৃষ্টি স্থির হলো মেঝেতে অচেতন জর্জি ডানের ওপর। কয়েক সেকেণ্ড পর দৃষ্টি থামল গিয়ে মহিষের সঙ্গীর ওপর। আরও কয়েক মুহূর্ত পর রানাকে দেখল শেরিফ। যেন মেপে নিল অচেনা যুবককে।
রানা দেখল, শেরিফের কোমরে সার্ভিস গানবেল্ট বা সাইডআর্ম নেই। বদলে রয়েছে সৌখিন বাস্কেডেরো কাউবয় রিগ। হোলস্টারে ঝুলছে পুরনো স্টাইলের কোল্ট রিভলভার। ফুলের কারুকাজ করা বাস্কেডেরো কাউবয় রিগের সঙ্গে সুন্দর মানিয়ে গেছে শেরিফের দামি বুট। ডিউটির সময় ওটা পায়ে থাকার কথা নয়। অবশ্য সভ্য এলাকা থেকে এত দূরে কে কী পরছে, তা দেখতে আসে না কর্তৃপক্ষ।
রানার চোখ থেকে চোখ না সরিয়ে জিজ্ঞেস করল শেরিফ স্যাম শেরিড্যান, ‘এখানে কী হয়েছে, হেকেথন?’ একেকটা শব্দ চিবিয়ে চিবিয়ে ধীর গতিতে উচ্চারণ করেছে। বোধহয় ভাল করেই জানে, কানে প্রায় কিছুই শোনেন না বৃদ্ধ হেকেথন। এই শহর যেমন ছোট, এর সমাজও ছোট। সবার গোপন সব কথাই সবার জানা।
‘এরা ডাকাতি করতে এসেছিল,’ বললেন হেকেথন। ‘এই ছেলে সেটা ঠেকিয়ে দিয়েছে। তাতে সময় নিয়েছে ঠিক এক সেকেণ্ড। তোমার কপাল মন্দ, ব্যাপারটা দেখতে পেলে না, শেরিড্যান। আমার বুকে বন্দুক ঠেকিয়েছিল জর্জি। তার ঠিক পরের মুহূর্তে মেঝেতে শুয়ে পড়ল। আগে কখনও এমন কাণ্ড দেখিনি!’
‘ওরা কি মারা গেছে?’
‘না, বেঁচে আছে,’ জবাব দিল রানা। ‘আপাতত ঘুমাচ্ছে। তবে অ্যাম্বুলেন্সে করে হাসপাতালে পাঠাতে হবে। একজনের কবজি ভেঙেছে। অন্যজন গুলি খেয়েছে গোপনাঙ্গে। অনেক রক্ত যাচ্ছে।’
‘অ্যাম্বুলেন্স আসছে, গলা চড়িয়ে ধীর ভঙ্গিতে কথা বলছে শেরিফ শেরিড্যান। বলার ভঙ্গিতে কর্তৃত্ব। কড়া পড়া তর্জনী তাক করল রানার দিকে। ‘কে গুলি করল? তুমি?’
রানার আগেই জবাব দিলেন বৃদ্ধ হেকেথন, ‘নিজেই নিজেকে গুলি করেছে, শেরিড্যান। উড়িয়ে দিয়েছে নিজের বিচি।’
কথাটা শুনে অসন্তুষ্ট চেহারা করল শেরিফ। একপাশে ফিরে হাতের ইশারা করল দুই ডেপুটিকে। তাদের একজন পিস্তল বের করে তাক করেছে দুই ডাকাতের দিকে। তার ভাব দেখে রানার মনে হলো, যে-কোনও সময়ে গ্রেফতার এড়াতে চাইবে অচেতন দুই তস্কর। অন্য ডেপুটি তাদের কবজিতে আটকে দিল হ্যাণ্ডকাফ। এত রাতেও রাস্তায় জড় হয়েছে জনাকয়েক দর্শক। কেউ কেউ দোকানের ভেতর উঁকি দিচ্ছে জানালা দিয়ে।
জানালার দিকে পিঠ রেখে হাতকড়াওয়ালা ডেপুটির উদ্দেশে বলল শেরিফ, ‘জার্ভিস, ওদেরকে বিদায় করো!’ দর্শক তাড়াতে দোকানের বাইরে গেল ডেপুটি। অন্য ডেপুটিকে বলল শেরিফ, ‘কনরাড, রেডিয়োতে জিজ্ঞেস করো অ্যাম্বুলেন্সের এত দেরি কেন! ওই বিচিফাটা হারামজাদা তো আমাদের চোখের সামনেই নিজের রক্তে ডুবে মরে যাচ্ছে!’
পিস্তলওয়ালা ডেপুটির নাম কনরাড। মাথায় হ্যাট নেই। বাদামি চুল পেরেকের মত চোখা। মেরিন সৈনিকের মত চেঁছে নিয়েছে মাথার দু’পাশ। রোদে পোড়া, ফোলা দু’গালে দুইপোয়া বাড়তি মাংস। চোখের দৃষ্টি ঘোলাটে। নার্ভাস চোখে শেরিফ শেরিড্যানকে দেখল সে। ‘আর এই দুই ডাকাতের কী হবে?’
‘ওরা অচেতন, কনরাড,’ শান্ত গলায় বলল শেরিফ, ‘মনে হয় না ঝামেলা করবে। এবার গাড়িতে গিয়ে রেডিয়ো ব্যবহার করে অ্যাম্বুলেন্সকে তাগাদা দাও।’
অস্ত্রটা হোলস্টারে রেখে দৌড়ে দোকান ছাড়ল ডেপুটি কনরাড। আফসোসের শ্বাস ফেলে মাথা নাড়ল শেরিফ। বেচারার মাথাটা ক্রিকেট বলের মতই নিরেট।’ ঘুরে চোখ সরু করে রানাকে দেখল সে। ‘আমি স্যাম শেরিডান। ক্লোভিস প্যারিশের শেরিফ। মনে হয় না তোমাকে আগে কখনও দেখেছি, মিস্টার।’
‘নামটা রানা। মাসুদ রানা।’
‘এদিকের লোক নও মনে হয়?’
‘আমারও তা-ই মনে হয়, বলল রানা। ‘গতকাল নিউ অরলিন্সে এসেছিলাম বন্ধু হ্যারি জন্সটনের বিয়ে উপলক্ষে। আর এই শহরে এসেছি আজই দুপুরের দিকে।’
‘কারণ?’
‘পণ্ডিত হরিপ্রসাদ চৌরাশিয়ার বাঁশি শুনব বলে।’
‘আচ্ছা! এতই বিখ্যাত লোক নাকি ওই বাঁশিওয়ালা?’
‘পৃথিবী-সেরা।’
মাথা ঝাঁকাল প্রৌঢ় শেরিফ।
‘তা, ওঠা হয়েছে কোথায়?’
‘আপাতত বাইয়ু ইন-এ।’ পকেট থেকে পাসপোর্ট নিয়ে এগিয়ে দিল ও।
অসংখ্য সীল-ছাপ্পর মারা পাসপোর্টের পাতাগুলো ওল্টাল শেরিফ দ্রুতহাতে। মনে হলো সন্তুষ্ট। ফিরিয়ে দিল রানার হাতে। ‘তার মানে বাংলাদেশি?’ কথার ভেতর তাচ্ছিল্য।
‘হ্যাঁ, সেই দেশের মানুষ, যারা যুদ্ধ করে ছিনিয়ে এনেছে স্বাধীনতা। যারা মায়ের মুখের ভাষার জন্যে লড়াই করেছে অত্যাচারী শাসকদের বিরুদ্ধে।’
‘পেশা কী তোমার?’ জানতে চাইল শেরিফ।
‘টুকটাক গোয়েন্দাগিরি।’
সন্দেহের চোখে রানাকে দেখল শেরিড্যান। ‘তোমাকে তো টিকটিকি বলে মনে হচ্ছে না! একাই কাত করে দিয়েছ দুইজন সশস্ত্র লোককে। থুতনি নেড়ে মেঝেতে শোয়া অচেতন মহিষটাকে দেখাল সে। ‘ক্লোভিস প্যারিশ পুলিশ ডিপার্টমেন্টে ওর বিরুদ্ধে একগাদা অভিযোগ আছে। অন্তত দশজনকে পিটিয়ে হাড়গোড় ভেঙে হাসপাতালে পাঠিয়েছে। আমাদের ধারণা, নোভাক দ্বীপের শয়তানগুলোর সঙ্গেও সম্পর্ক আছে ওর। সঙ্গের লোকটাকেও পাক্কা হারামি বলেই মনে হচ্ছে। অথচ, হেকেথর্নের কথা ঠিক হলে, নিজের
শরীরে একটা আঁচড় না লাগিয়ে দুটোকেই ধরাশায়ী করেছ তুমি। এবার বলো দেখি, ঠিক কী ধরনের কাজ করো তুমি?’
‘ছোটখাটো একটা ডিটেকটিভ এজেন্সি চালাই,’ বলল রানা। ‘ছোটবেলায় শখ করে সামান্য জুডো-কারাতে শিখেছিলাম বলে সেটা কাজে লেগে গেছে আজ।’
কড়া চোখে কিছুক্ষণ রানাকে দেখল শেরিফ, তারপর নিচু গলায় বলল, ‘ভাল চাইলে সত্যি কথা বলো, বাছা। নইলে কপালে জুটবে জেলের রুটি।’
হুমকি শুনে রেগে গেল রানা। নিষ্পলক চোখে সরাসরি তাকাল শেরিফ শেরিড্যানের ধূসর চোখে।
আড়ষ্ট কয়েকটা মুহূর্ত পেরিয়ে যাওয়ার পর বাঁকা হাসি ফুটল শেরিফের ঠোঁটে। ‘সবই বুঝতে পেরেছি। আগে ছিলে মিলিটারিতে।’
চুপ করে থাকল রানা।
‘তুমি আর্মিতে ছিলে, চোখ বুজে বলে দিতে পারি। তোমার চোখ, দাঁড়ানোর ভঙ্গি সেই কথাই বলছে।’ সময়টা উপভোগ করছে শেরিফ শেরিড্যান। ‘কী, ভুল বললাম, মিস্টার রানা? তুমি সৈনিক ছিলে।’
‘কখনও সৈনিক ছিলাম না,’ বলল রানা। মিথ্যা বলছে না। ‘আর তা যদি হতামও তাতে তোমার কী?’
রেডিয়োতে কথা শেষ করে দোকানে ঢুকেছে মাথা-মোটা ডেপুটি কনরাড। শেরিফকে জানিয়ে দিল, এখুনি পৌঁছুবে অ্যাম্বুলেন্স।
থমথমে পরিবেশে দাঁড়িয়ে থাকল রানা ও অন্যরা।
বেশ কয়েক মিনিট পর বাইরের রাস্তায় থামল দুটো অ্যাম্বুলেন্স। ওগুলো থেকে নামল কয়েকজন প্যারামেডিক আহত দুই ডাকাতকে স্ট্রেচারে তুলে হাসপাতালে নেবে। চিকিৎসা শেষে লোকদুটো সোজা যাবে জেলহাজতে।
স্ট্রেচারে তোলার সময় হঠাৎ করেই জ্ঞান ফিরল জর্জি ডানের। ধড়মড় করে উঠে দাঁড়িয়ে পালিয়ে যাওয়ার চেষ্টা করল। তবে আগেই ঘুমের ইঞ্জেকশন দেয়া হয়েছে বলে আবারও শুয়ে পড়ল মেঝেতে। গড়গড় করে মিরাণ্ডা রাইট বলে শেষ করার আগেই ঘুমিয়ে গেল সে। অ্যাম্বুলেন্সে করে তার সঙ্গে যাওয়ার জন্যে ডেপুটি জার্ভিসকে পাঠিয়ে দিল শেরিফ। ওদিকে এখনও ডিম ফাটা ডাকাতের জ্ঞান ফেরেনি। তাকে নিয়ে বাতি জ্বেলে, ‘অ্যাঁ-ওঁ, অ্যাঁ-ওঁ’ ডাক ছেড়ে উধাও হলো দ্বিতীয় অ্যাম্বুলেন্স।
‘এবার?’ শেরিফের কাছে জানতে চাইল রানা।
‘আগামী পরশু রাত পর্যন্ত শহরে থাকছ, তাই না?’
‘তার পরদিন সকালেও থাকছি,’ বলল রানা। ‘কোনও তাড়া নেই।’
‘গুড। একবার স্টেশনে এসে লিখিত বক্তব্য দেবে। দু- চারটে ব্যাপারে জানতে চাইব।’
‘কী বিষয়ে?’ প্রশ্ন রানার।
‘বলতে পারো, কৌতূহল মেটানো। এই প্যারিশে যা ঘটে, সবই আদ্যোপান্ত জানতে হয় আমার। যেমন: কে আসছে শহরে, কে বেরিয়ে যাচ্ছে— এইসব আর কী! মিস্টার রানা, আমার সঙ্গে দেখা না করে এই শহর ছেড়ে কোথাও যাবে না। কথাটা বুঝতে পেরেছ?’
‘বিদায় নেবার আগে নিশ্চয়ই একবার দেখা করব,’ বলল রানা।
একফালি তিক্ত হাসি হাসল শেরিফ। হেকেথনের দিকে চেয়ে হ্যাট স্পর্শ করল। ‘আশা করি বাকি রাতে আর কোনও সমস্যা হবে না।
পুলিশের গাড়ি চলে যাওয়ার পর নীরবতা নামল দোকানের ভেতর। দাবড়ি খেয়ে রাস্তা ছেড়ে বিদায় নিয়েছে দর্শকরা। তবে দোকানের মেঝেতে থকথক করছে রক্ত। রানা ও বৃদ্ধকে মনে করিয়ে দিচ্ছে, একটু আগে কী ঘটেছে। বুড়ো মানুষটা এখন কষ্ট করে রক্ত পরিষ্কার করবে ভাবতে খারাপ লাগল রানার। কাজেই পরের একটা ঘণ্টা মেঝে ও দেয়াল সাফ করতে হেকেথনকে সাহায্য করল ও। কাজটা শেষ হলে বৃদ্ধ জানতে চাইলেন, ‘একটা কথা, রানা, তুমি কি সত্যিই সৈনিক ছিলে?’
‘জীবনেও ছিলাম না,’ দৃঢ় কণ্ঠে বলল রানা। ‘আপনাদের শেরিফের কাঁধে কল্পনার দুটো পাখা আছে। যখন যেদিক খুশি উড়াল দেয়।’
মোটেলে ফেরার পথে কোনও ছিনতাইকারী বা ডাকাতের খপ্পরে পড়ল না রানা। রাত দেড়টায় পৌঁছে গেল বাইয় ইনে। এখন বাম বগলে নতুন একটা পনেরো বছর বয়সী গ্লেনমোরেঞ্জির বোতল। বারবার টাকা সেধেও ওটার জন্যে পয়সা নিতে কিছুতেই রাজি করানো যায়নি বৃদ্ধকে। নিজে গিয়ে র‍্যাক থেকে বোতলটা এনে কাপড় দিয়ে মুছে ধরিয়ে দিয়েছেন রানার হাতে। ছলছলে চোখে ওকে জানিয়ে দিয়েছেন, ওটা না নিলে মনে খুব কষ্ট পাবেন।
মাঝরাত পেরিয়ে গেছে সেই কখন। বাতাসে ফুলের বুনো সুবাস। নীরব শহরের কোথাও অস্বাভাবিক কিছু ঘটছে না। নিজের রুমে ঢুকে আনমনে রানা ভাবল, যাক্, মিটে গেছে সব ঝামেলা। পরশু রাতে বাঁশি শোনার পর লম্বা একটা ঘুম দিয়ে সকালে ফিরবে নিউ অর্লিপ্স শহরে। এরপর দশটার বিমানে চেপে ত্যাগ করবে লুই আর্মস্ট্রং ইন্টারন্যাশনাল এয়ারপোর্ট।
এমনই সহজ-সরল হওয়ার কথা মানুষের জীবনটা। কিন্তু সমস্যা হচ্ছে, কখনও কখনও কোথা থেকে যে উটকো সব ঝামেলা এসে হাজির হয় ওর জীবনে!মোটর সাইকেলে চেপে বাড়ি ফিরল হ্যাঙ্ক ও রিচি নোভাক। সেই ছোটবেলা থেকেই এখানে বাস করেছে ওরা তিন ভাই। এখন একজন নেই বলে ফাঁকা লাগছে চারপাশ
দ্বীপে একমাত্র ইঁটের দালান বলতে এই বাসাবাড়িটাই। গৃহযুদ্ধ শেষ হওয়ার পর মাত্র কয়েকজন পলাতক সঙ্গীর সাহায্য নিয়ে আঠারো শত আটষট্টি সালে এটা তৈরি করেছিল উইলিয়াম নোভাক। এরপর থেকে এই বংশের লোকদের হেডকোয়ার্টার হিসেবে ব্যবহার হয়ে আসছে এই বাড়ি। এমন এক জায়গা, যেখানে বিপদ হলে লুকিয়ে পড়ত তারা। কারও সাহস নেই এই দ্বীপে পা রাখবে। শুধু যে এই দ্বীপ দুর্গম দুর্গের মত, তা নয়, এখানে রয়েছে পনেরো একর জমির ভেতর দুর্ভেদ্য জঙ্গল। দ্বীপের চারদিকে কাদাভরা থকথকে বাইয়ুতে গিজগিজ করছে নরখাদক একপাল অ্যালিগেটর এই দ্বীপে পা রাখতে বা বেরোতে হলে ব্যবহার করতে হবে শক্তপোক্ত একটা কাঠের সেতু। ওটা আবার পাহারা দেয়া হয় সবসময়। দিনরাত চব্বিশ ঘণ্টা।
ক্যাজুনদের বুড়োবুড়িরা নোভাক দ্বীপের কথা শুনেছে বাবা-মার কাছে। নোভাকরা এখানে বাস করতে শুরু করার আগে এই দ্বীপের নাম ছিল ভুডু আইল্যাণ্ড। বলা হয়, এখানে কালো জাদুর অনুষ্ঠান করত ক্রিয়োল জাতির মানুষ। অনেকে বলে শয়তানের কাছে ক্ষমতা পাওয়ার জন্যে কালো জাদুকররা নরবলি দিত এ দ্বীপে। আরও আগে একই কাজ করত ইণ্ডিয়ান পুরোহিতরা।
বাড়িতে প্রবেশ করে পাথরের তৈরি লিভিংরুমে পা রাখল রিচি ও হ্যাঙ্ক। ঘরের এককোণে টিভি। উল্টো দিকের কোণে ফ্রিয়। খানিকটা দূরে কয়েকটা আর্মচেয়ার ও অস্ত্রে ভরা গান র‍্যাক। এ ছাড়া ঘরে আর কোনও আসবাবপত্র নেই। চিলার থেকে আধখালি ভোদকার বোতল নিল হ্যাঙ্ক। মগে কয়েক পেগ মদ ঢেলে ঢকঢক করে গিলল। একটা বিয়ারের বোতল খুলে চুমুক দিল রিচি।
হাতের ব্যথা নিয়ে নালিশের সুরে অভিযোগ তুলছে হ্যাঙ্ক। তবে তাকে পাত্তা না দিয়ে পাথরের পুরনো ফায়ারপ্লেসের ওপর রাখা পারিবারিক ছবির ফ্রেমগুলো দেখল রিচি। রঙ জ্বলে যাওয়া এক ছবিতে আছে তাদের বাবা উইলকার ‘কিলার’ নোভাক। পৃথিবীতে মাত্র ওই একজনকেই ভয় পেত রিচি। খুশি মনে মদ গিলতে গিলতে বাষট্টি বছর বয়সে মরে গেল লোকটা। পাশে দেয়ালে ঝুলছে পূর্বপুরুষদের পোরট্রেট। তাদের ভেতর গর্বিত চেহারায় দাঁড়িয়ে আছে উইলিয়াম এফ. নোভাক। ইয়াঙ্কি সৈনিক দলের হামলার পর প্ল্যান্টেশনের সেই বিধ্বস্ত বাড়ি থাউয্যাণ্ড ওক থেকে প্রায় কিছুই পাওয়া না গেলেও এই তৈলচিত্রটা পাওয়া গিয়েছিল। ছবিতে দেখা যাচ্ছে সাদা কলাম দিয়ে তৈরি রাজকীয় বিশাল এক বাড়ি। পেছনে নীল আকাশ।
এই তৈলচিত্র দেখলেই বুকে তিক্ত আগুনের শিখা জ্বলে ওঠে রিচি নোভাকের। সেই ছোটবেলা থেকে শুনেছে কত বিলিয়ন ডলারের তুলার প্ল্যান্টেশন ছিল তাদের। অথচ, আজ আর তার কিছুই অবশিষ্ট নেই!
যে পরিবারের মানুষদের গর্বিত হয়ে সমাজে মাথা তুলে ঘোরার কথা, আজ তাদেরই কী করুণ পরিণতি!
একেই বলে ভাগ্যের নির্মম পরিহাস, নইলে আজ গোটা রাজ্যের সবচেয়ে ধনী থাকত তারা।
কী দুর্ভাগ্য, সব হারাতে হয়েছে বেইমান এক কালো কুত্তীর জন্যে। কখনও শেলি লং ল্যান্সকে মন থেকে মাফ করতে পারবে না রিচি। বহুবার ভেবেছে, নরকের আগুনে বারবার পুড়ে ছাই হোক বেশ্যাটা!
দক্ষিণের হিরো হওয়ার কথা তাদের পূর্বপুরুষ উইলিয়াম এফ. নোভাকের, কিন্তু সামান্য এক দ্বীপে চোরের মত লুকিয়ে শেষ জীবনটা পার করতে হয়েছে তাকে।
ওই মেয়েলোকের জন্যেই আজ অপরাধী-জীবন মেনে নিতে হয়েছে রিচিদেরকে। পুরো পরিবারটা অভাবে থেকেছে গ্রেট ডিপ্রেশন, প্রহিভিশন আর দুটো বিশ্বযুদ্ধের সময়। বেআইনি কাজ করছে বলে যে-কোনও সময়ে আইনের লোকের হাতে ধরা পড়ে জেলে যাওয়ার আশঙ্কা তাড়া করে ফিরেছে তাদের। কারই বা ভাল লাগে চোরের মত অসম্মানিত জীবন যাপন করতে?
ছোটবেলা থেকেই রিচি দেখেছে, বিলাস করার মত টাকা নেই তাদের। এ পরিবারের পুরষদের যে একসময়ে বিলিয়ন- বিলিয়ন ডলার ছিল, তার সবই গেছে এক হারামি, কালো মেয়েলোকের শয়তানিতে
দেয়ালের দিকে তাকাল রিচি। কয়েক দিন আগেও ওখানে ঝুলত উইলিয়াম এফ. নোভাকের ক্যাভালরি সেইবার। পরে ওটা ব্যবহার করেই ইয়াঙ্কিদের পা চাটা বেইমান কুত্তী শেলি লং ল্যান্সের বংশের শেষ নিগারটাকে খুন করেছে সে।
এতবছর পর শয়তানের বাচ্চা কালো বেশ্যাটাকে খুঁজে বের করেছিল প্যাট্রিক। আর সেজন্যে ভাইকে নিয়ে গর্বে বুক ভরে গিয়েছিল রিচির। যত দেরিই হোক, পূর্বপুরুষদের ঋণ শোধ করেছে ওরা তিন ভাই মিলে।
প্যাট্রিক বোকা হলেও সে-ই বের করেছিল কোথায় আছে শেলি লং ল্যান্সের বংশধর কুত্তী লিয বাউয়ার।
ড্রাগসের মামলায় ফেঁসে যাওয়ায় লুইযিয়ানা স্টেট পেনিটেনশিয়ারিতে সাজা হয়েছিল প্যাট্রিকের। তখনই ওর সঙ্গে পরিচয় হয় রডরিগের। মেয়েদের ধর্ষণ করার পর নিষ্ঠুরভাবে হত্যা করা ছিল তার প্রিয় হবি। লোকটাকে সহ্য করতে সমস্যা হতো না প্যাট্রিকের। তবে জেলের অনেকেই রডরিগকে খুন করতে চাইত। তাদেরই একজন ছিল স্টিভ বোমার। ন্যাড়ামাথা, নিরীহ চেহারার চশমাওয়ালা মধ্যবয়স্ক লোক সে। চার বছর আগে মাতাল হয়ে গাড়ি চাপা দিয়ে দুটো বাচ্চাকে মেরে ফেলে। ওই খুনের দায়ে জেল হওয়ার আগে বোমার ছিল জিনিয়ালজিস্ট। সে আসলে কী ধরনের কাজ করত, জানতও না প্যাট্রিক। কিন্তু কারাগারের সেলে ঘণ্টার পর ঘণ্টা বসে থাকার সময় আলাপ করল লোকটার সঙ্গে। প্যাট্রিক জানাল কত বড় বংশের মানুষ সে। কথায় কথায় বলল, নোভাকদের প্রতি কী ধরনের বেইমানি করেছে শেলি লং ল্যান্স। সে যদি পারত প্রতিশোধ নিতে, তো পৃথিবী থেকে বিদায় করে দিত মেয়েলোকটার বংশধরদের প্রত্যেককে। সেক্ষেত্রে বড় দুই ভাই বুঝত, আসলে কতটা বুদ্ধি ওর।
জেলখানায় খুব অসহায় বোধ করত স্টিভ বোমার। প্রথম বছর নিগ্রো ষণ্ডাদের যৌন নির্যাতনে গররাজি হওয়ায় কয়েকবার প্রচণ্ড মার খেয়ে গুরুতর জখম হয়েছিল। তখনই বুঝে গেছে, শেষপর্যন্ত করুণভাবে মরবে এই জেলে। খুব মন খারাপ নিয়ে বসে থাকত সেলের ভেতর। বারবার ভাবত, কীভাবে আত্মহত্যা করে দূর করবে এই জীবনের গ্লানি। আর সেসময়েই তাকে ভাল একটা প্রস্তাব দিল প্যাট্রিক। পরের তিন বছর স্টিভ বোমারকে নিরাপত্তা দেবে সে। বদলে সাজা শেষ হলে তার জন্যে শেলি লং ল্যান্সের উত্তরপুরুষদেরকে খুঁজে বের করবে বোমার।
এই প্রস্তাব ছিল বোমারের কাছে স্বর্গ হাতে পাওয়ার মত।
সাধারণ জেলখানার চেয়ে অনেক খারাপ পরিবেশ অ্যাংগোলা, অর্থাৎ লুইযিয়ানা স্টেট কারাগারের। কিছুদিনের ভেতর ঘুষ দিয়ে দুর্নীতিপরায়ণ এক গার্ডকে হাত করল প্যাট্রিক। সংগ্রহ করা হলো ইন্টারনেট সংযোগসহ একটা ল্যাপটপ। সরকারি অফিসে বসে পেশাদার এক জিনিয়ালজি সফট্ওয়্যার ইন্সটল করল বোমার ওটাতে। এরপর ঘাঁটতে লাগল আমেরিকার জাতীয় প্রতিটি ডেটা। কবরস্তান, চার্চ, আদমশুমারি, মিলিটারি, কোর্ট, জেলখানা, ভূমি রেকর্ড, মৃত্যু- সনদ, খবরের কাগজের আর্টিকেল, মানুষের উইল করা কাগজপত্র, আয়করের সনদ বাদ পড়ল না কিছুই। ওসবের কিছুই বুঝত না প্যাট্রিক, তবে অলস চোখে দেখত গাদা গাদা তথ্য ঘাঁটছে তার নতুন বন্ধু।
এভাবে কয়েক মাস যাওয়ার পর জানা গেল, স্টিভ বোমার আসলেই খুব পারঙ্গম লোক। সব তথ্য ঘেঁটে বের করে এনেছে অতি জরুরি খবরটা।
আঠারো শ’ তেয়াত্তর সালে বোন শেলি লং ল্যান্স মারা গেলে বিয়ে করে জিলিয়ান লং ল্যান্স। স্বামী রেমণ্ড গোমেজের সঙ্গে চলে যায় আর্কানসাসে। পুলাসকি কাউন্টিতে গিয়ে মাঝারি এক খামার গড়ে তোলে স্বামী-স্ত্রী। তিনবছর পর তাদের একটা ছেলে জন্মায়। তার নাম ছিল অরেন্স গোমেজ। তারপর আঠারো শত নিরানব্বুই সালে অরেন্স বিয়ে করল ড্যান্সি মোবাম্বা নামের এক মেয়েকে। তাদের একটা ছেলে হলো। তার নাম জন গোমেজ। উনিশ শ’ ছত্রিশ সালে বিয়ে করে সে। আর সেই বছরই মারা গেল তার দাদী। এরপর আবারও দক্ষিণে লুইযিয়ানায় ফিরল জন গোমেজ। সে এবং তার স্ত্রীর প্রথম মেয়ের নাম লুসি। মাত্র তিন বছর বয়সে নিউমোনিয়ায় মারা গেল সে। গোমেজ পরিবারে উনিশ শ’ একচল্লিশ সালে জন্ম নিল দ্বিতীয় সন্তান পেটি। এরপর উনিশ শত ছিষট্টি সালে চিটিমাচার এক খামার মালিক এল বাউয়ারকে বিয়ে করল সে। একটা মেয়েও হলো তাদের উনিশ শ’ সাতাত্তর সালে। তার নাম লিয বাউয়ার। কম বয়সেই মারা গেল তার মা পেটি গোমেজ আর বাবা এল বাউয়ার। এই লিয বাউয়ার বিয়ে করল মার্ক ডওসন নামের কৃষ্ণাঙ্গ এক ডেন্টিস্টকে। তবে বেশ কয়েক বছর সংসার করার পর তালাক হলো তাদের দু’জনের। বর্তমান কাগজপত্র অনুযায়ী আবারও নিজের বাবার বংশের পদবি ব্যবহার করছে লিয বাউয়ার।
স্টিভ বোমারের কাছ থেকে প্যাট্রিক জানল, শেলি লং ল্যান্সের রক্ত-সম্পর্কিত একজন আত্মীয় আজও বেঁচে আছে পৃথিবীর বুকে।
অর্থাৎ, উইলিয়াম এফ. নোভাকের প্রতিশোধ নেয়ার শপথ এখনও পরিপূর্ণতা পায়নি। প্যাট্রিক ভাবল, আগের সে ক্ষমতা বা বিপুল টাকা ফেরত না পেলেও উত্তরপুরুষদের উচিত রক্তের হিসাব মিটিয়ে দেয়া। আর তাতে বড় দুই ভাইয়ের কাছে নিজের গুরুত্বটাও তুলে ধরতে পারবে সে।
শেলি লং ল্যান্সের রক্ত-সম্পর্কিত কেউ বেঁচে আছে সেটা প্যাট্রিকের কাছে জানতে পেরে খেপে গিয়েছিল রিচি আর হ্যাঙ্ক। দেরি না করে খোঁজ নিতে শুরু তারা। জানা যায়, কোথায় যেন গেছে লিয বাউয়ার। এরপর পেরিয়ে গেল কয়েকটা বছর। এ সময়ে জেলখানা থেকে ছাড়া পেল প্যাট্রিক। আর তার কয়েক দিনের ভেতর নোভাকরা জানল, ইউরোপ থেকে চিটিমাচায় ফিরেছে লিয বাউয়ার।
এদিকে স্টিভ বোমার জরুরি তথ্য দেয়ার পর, তাকে আর নিরাপত্তা দেয়নি প্যাট্রিক। খবরটা জানাবার তেরো দিনের মাথায় কারাগারের স্নানঘরে জবাই হয়ে খুন হয় বোমার। ওই খুনের দায়ে আরও দশ বছরের জেল হয় জেরেমি হল নামের এক কয়েদীর।
বহু দিন ধরে প্রতিশোধ নিতে চাইলেও খুব সহজেই লিয বাউয়ারকে খুন করতে পেরেছে রিচি। খুনের দায় চাপিয়ে দিয়েছে বিদেশি মাসুদ রানার ঘাড়ে। সে ডাকাতি ঠেকিয়ে নোভাকদের পুরনো স্যাঙাৎ জর্জি এস. ডানকে ধরে হিরো হয়ে উঠেছিল স্থানীয় দৈনিক পত্রিকার পাতায়। খুনের পর দায় চাপিয়ে দেয়ার জন্যে এমন লোকই খুঁজছিল রিচি। তিন ভাই হেসেছে: কত সহজেই না ঘাড় থেকে খুনের দায় নামিয়ে দিচ্ছে তারা।
তখন ওরা বোঝেনি জড়িয়ে যাচ্ছে কতবড় ঝামেলায়। অবশ্য এবার সবই শেষ হবে ঠিকঠাক ভাবে।
বাইয়ুর অ্যালিগেটর দিয়ে রানাকে খাওয়াবার সময় প্রাণ খুলে হাসবে রিচি ও হ্যাঙ্ক। লোকটাকে ধীরে ধীরে একটু একটু করে চুবিয়ে মারবে ওরা। একইঞ্চি-দু’ইঞ্চি নামাবে বাইয়ুর পানির নিচে। বা একটা পা রাখবে অ্যালিগেটরের জন্যে। হয়তো হাঁটু কেটে নেবে ওসাইরিস বা তার ভাই- বেরাদাররা।
মরার আগেই মাসুদ রানাকে পানি থেকে তুলে আনবে তারা। চিৎকার করে নিজের মৃত্যু কামনা করবে লোকটা।
রাতের ওই পার্টি হবে দীর্ঘ। চিরকালের জন্যে সময়টা স্মরণীয় করে রাখবে হ্যাঙ্ক ও রিচি।
মাসুদ রানার মৃত্যু হবে খুবই যন্ত্রণার।
বিয়ার ও বারবিকিউ খেতে খেতে মৃত্যুদৃশ্য দেখবে রিচি ও হ্যাঙ্ক।
ডকে বাজবে রোমান্টিক বাজনা।
উলঙ্গ সুন্দরী মেয়েদের সঙ্গে নাচবে তারা।
পুরনো প্রতিশোধের আগুন নিভতেই ওদের ভিতর যেন জ্বলে উঠেছে নতুন আরেক প্রতিহিংসা!
এবার রক্ষা নেই মাসুদ রানার!
খুব দ্রুত তাকে খুঁজে বের করবে রিচি আর হ্যাঙ্ক!রহস্যজনক ফোনকল পাওয়ার পৌনে পাঁচ ঘণ্টা পর চিটিমাচা থেকে বিশ মাইল দূরে একটা ফোর্ড টরাস গাড়ির প্যাসেঞ্জার সিটে বসে আছে মাসুদ রানা। একটু দূরেই পরিত্যক্ত পেট্রল পাম্প। ওটার জিপিএস লোকেশন দিয়েছে এবি পামবোর দেহরক্ষীদের নেতা চার্লস। একটা ঝোপের আড়াল থেকে পেট্রল স্টেশনের ওপর চোখ রেখেছে রানা। ধীরে ধীরে ফর্সা হয়ে উঠছে পুবাকাশ।
এখানে পৌছুতে গিয়ে সারারাত বাইয়ুর মাঝ দিয়ে এগিয়েছে রানা। এখন বিশ্রাম নেয়ার ফাঁকে ভাবছে, সত্যিই কি কোনও লাভ হবে এত দূরে ছুটে এসে? কী ধরনের তথ্য দেবেন এবি পামবো? আচ্ছা, এই যে ভাগ্যগুণে টরাস গাড়িটা পেয়ে যাওয়া— এতে ওই জাদুর রানীর হাত নেই তো?
গভীর রাতে এই ঝরঝরে টরাস গাড়িটা পেট্রল পাম্পে রেখে পায়ে হেঁটে বাড়ি ফিরছিল ইঁদুরমুখো এক মুশকো লোক। এলোমেলো পা পড়ছে দেখে রানা বুঝল, বন্ধুদের সঙ্গে আকণ্ঠ মদ গিলে পুরো মাতাল হয়ে ঘরে ফিরছে ব্যাটা। এক শত ডলারের একটা নোট বাড়িয়ে ধরে রানা গাড়িটার প্যাসেঞ্জার সিটে কিছুক্ষণ বসার অনুমতি চাওয়ায় আপত্তি তো করেইনি, বিনা দ্বিধায় গাড়ির চাবিটা ওর হাতে ধরিয়ে দিয়ে টাকা না নিয়েই টলতে টলতে চলে গেছে বাড়ির পথে। ঘুম ভাঙলে বোধহয় কিছুই মনে পড়বে না মাতালটার।
ভোর সোয়া ছয়টায় দেখা হবে রানা ও এবি পামবোর। গাড়িটা নিয়ে কাঁচা রাস্তা থেকে একটু দূরে ঝোপঝাড়ে ভরা টিলার আড়ালে বসে পেট্রল স্টেশনের ওপর চোখ রেখেছে ও। যদিও আগেই এখানে পৌঁছে আশপাশে ঘুরে বুঝেছে ও ফাঁদ পাতা হয়নি। তা ছাড়া, মহিলার সঙ্গে কথা বলে তাঁকে চিটিংবাজ বলেও মনে হয়নি রানার।
টিলার ওপর থেকে দেখা যাচ্ছে বহু দূর।
থম মেরে কালো একটা মরা সাপের মত পড়ে আছে অব্যবহৃত নির্জন রাস্তা। এদিকে কেউ নেই বলেই এই জায়গাটা বেছে নিয়েছেন এবি পামবো।
ঠিক ছয়টা বাজতেই দূরে কালো একটা স্টেশন ওয়্যাগন দেখল রানা। পেছনে উড়ছে একরাশ ধুলো। ধীরগতি তুলে পেট্রল স্টেশনের অকেজো পাম্পের সামনে থামল গাড়িটা। খুলে গেল ড্রাইভারের দরজা। ভেতর থেকে নেমে এল এক লোক।
চোখে বিনকিউলার তুলে তাকে দেখল রানা। যা ভেবেছে, হাজির হয়েছে বড়মার দেহরক্ষীদের দলনেতা চার্লস। তবে কেউ নেই তার সঙ্গে। পরনে সাদা শার্ট, কালো টাই আর কালো ক্যাপ। সুটও কালো রঙের।
দ্বিতীয়বার আরও মন দিয়ে গাড়িটা খেয়াল করল রানা। এটা সাধারণ কোনও স্টেশন ওয়্যাগন নয়। আমেরিকানরা ওই জিনিস ব্যবহার করে লাশ বহনের কাজে!
সূর্যের কাঁচা রোদে চকচক করছে পুরনো গাড়িটা।
ওকে মেরে নিয়ে যাওয়ার জন্যে এল নাকি লোকটা, ভাবল রানা। মনে হয় না। যদিও স্পষ্ট দেখা যাচ্ছে, পেছনের কম্পার্টমেন্টে রাখা আছে একটা কফিন।
টিলার আড়াল থেকে বেরিয়ে করোনারের গাড়ির পাশে থামল রানা। ওর দিকে এগিয়ে এল কুচকুচে কালো চার্লস।
‘আমি তো ভেবেছি বড়মা নিজেই আসবেন,’ বলল রানা। ‘তা, আপনি একা এলেন যে?’
‘আপনাকে নিয়ে যাওয়ার জন্যে,’ কফিনবাহী গাড়িটা দেখাল চার্লস।
‘খুব অস্বাভাবিক গাড়ি। আপনি কি নানান জায়গায় লাশ পৌঁছে দেন?’
মাথা নাড়ল চার্লস। ‘না, এটা আমার চাচাত ভাই জিমির। সে একজন করোনার।’
‘কফিনের ভেতর লাশ আছে?’ জানতে চাইল রানা।
‘না। আপনি ওখানে শোবেন।’
‘ঠাট্টা করছেন?’
‘না। গোটা প্যারিশ জুড়ে আপনাকে খুঁজছে পুলিশের লোক, রানা। কিন্তু মনে হয় না তারাও কফিনের ডালা তুলে লাশ দেখতে চাইবে।’
দীর্ঘশ্বাস ফেলল রানা। ‘দিনের শুরুতেই লাশ হতে বলছেন?’
কাঁধ ঝাঁকাল চার্লস। ‘আপাতত লাশ হওয়াই ভাল। সোজা পৌঁছে যাবেন বড়মার কাছে। তাতে যদি রাজি না থাকেন, তো বলে দিন, খালি বাক্স নিয়ে বিদায় হই।’
পুরো তিন শ’ ষাট ডিগ্রি ঘুরে চারপাশ দেখল রানা। আগের মতই ফাঁকা রাস্তা। এমন কেউ নেই যে দেখবে স্বেচ্ছায় কফিনে উঠছে একটা লাশ। কয়েক মুহূর্ত দ্বিধা করে লাশবাহী গাড়ির পেছনে থামল রানা। ডালা ধরে টান দিতেই ঘড়ঘড় শব্দে রোলারে ভর করে বেরিয়ে এল কফিন। ওটার ঢাকনি তুলে ভেতরে তাকাল রানা। চারদিকে সাটিনের সাদা ধবধবে লাইনিং। চার্লসের দিকে তাকাল। ‘ভেতরে বাতাস ঢোকার পথ আছে, নাকি আসল লাশের মতই আমাকে চিরকালের জন্যে শ্বাস আটকে থাকতে হবে?’
‘দেখতে যেমনই হোক, হাওয়া ঢোকার পথ আছে,’ বলল চার্লস।
কাঁধ ঝাঁকাল রানা। ‘ঠিক আছে, আপনাকে বিশ্বাস করছি। তবে পরে যদি দেখি মিথ্যা বলেছেন, তখন কিন্তু অন্য লোক খুলে দেখবে ওখানে চিরকালের জন্যে শুয়ে আছেন আপনি। কথা বুঝতে পেরেছেন?’
মৃদু হাসল চার্লস। ‘ভয় নেই। নিশ্চিন্তে ভেতরে ঢুকে শুয়ে পড়ন। ভাবতে থাকুন মরে গেছেন। হাতে বেশি সময় নেই। ঠিক সময়ে পৌছুতে হবে বড়মার ওখানে।’
উদাস ভঙ্গি নিয়ে কফিনে ঢুকে শুয়ে পড়ল রানা। কিছু বলার আগেই ধুপ্ করে বন্ধ হলো ডালা। কফিনের ভেতরে থলথলে গদি। কোনও বাজে গন্ধ নেই। রানা টের পেল, সরসর করে গাড়ির ভেতরে কফিন পাঠিয়ে দিল চার্লস। ধুপ্ শব্দে বন্ধ হলো গাড়ির পেছন-দরজা। কয়েক মুহূর্ত পর চাপা আওয়াজ তুলল ইঞ্জিন। দুলে উঠে রওনা হলো দীর্ঘ গাড়িটা।
জেনেবুঝে কফিনে শুয়ে শেষকৃত্যের জন্যে চলেছে এমন আর কাউকে দেখেনি রানা। অনুভূতিটা মোটেও স্বস্তিকর নয়। তবে কফিনটা আরামদায়ক। গদির ভেতরে রয়েছে এয়ার কুলারের ডাক্ট। ঠাণ্ডা বাতাসে শুয়ে একটু পর ঘুম পেল ওর। আর জেগেই বা কী করবে? কিছুই তো করার নেই! হ্যাঁ, সময়টা বিশ্রামের মাধ্যমে পার করাই ভাল। এমনিতেই ভাল করে ঘুমাতে পারেনি গত কয়েকটা দিন। চোখ বুজে বুকের ওপর দুই হাত রেখে মড়ার মতই ঘুমিয়ে পড়ল রানা।
বেশ কিছুক্ষণ পর ঝাঁকি খেয়ে ভেঙে গেল ওর কাঁচা ঘুম। সরসর করে পেছনদিকে টেনে নেয়া হয়েছে কফিন। চোখ মেলতেই রানা দেখল খুলে গেছে ঢাকনা। ভেতরে এসে পড়েছে কাঁচা রোদ।
‘বাহ্! সুদর্শন এক জ্যান্ত লাশ দেখছি!’ চাপা কণ্ঠে বলে উঠলেন বড়মা এবি পামবো।
উঠে বসল রানা। পুরনো গোরস্তানের ভেতর আছে ওরা। পরিবেশে রয়েছে ভেজা ভেজা একটা ভাব। কবরের এবড়োখেবড়ো সব সমাধি ফলকের ওপর থেকে বাষ্প উঠে মিলিয়ে যাচ্ছে বাতাসে। এটা যেন অন্য কোনও জগতের অন্য কোনও সময়ের চিরদিনের জন্য ভুলে যাওয়া কোনও জায়গা।
এবি পামবোর পরনে রঙচঙে জোব্বা। কাঁধের ওপর বয়স্কা মহিলা চাপিয়ে নিয়েছেন কয়েকটা শাল। চওড়া ব্রিমের হ্যাট ঢেকে দিয়েছে ধবধবে সাদা, কোঁকড়া চুল। হ্যাটের কারণে কুয়াশা ভরা রোদ পড়ছে না বড়মার মুখে।
মহিলার সঙ্গে অপেক্ষা করছে দেহরক্ষীদের দু’জন। একটু দূরেই মরা ঘাসের মাঝে ন্যাড়া এক গাছের নিচে পার্ক করা হয়েছে একটা ভ্যান। ওটাতে চেপেই এসেছে এরা। প্রয়োজনে যাতে চট করে দেহরক্ষীর ওপর দেহের ভর রাখতে পারেন এবি পামবো, সেজন্যে তৈরি হয়ে দাঁড়িয়ে আছে লোকদু’জন। তবে জেদ প্রকাশ পেল শতবর্ষী মহিলার মুখে। একহাতে শক্ত করে ধরেছেন গিঠ ভরা দীর্ঘ একটা লাঠি।
কফিন থেকে লাফিয়ে নেমে এল রানা। ‘গুড মর্নিং, বড়মা।’
‘আবারও জন্ম নিয়ে কেমন লাগছে, বাছা?’ গাল কুঁচকে হাসলেন বৃদ্ধা। দিনের আলোয় তাঁকে আরও বেশি বয়স্কা লাগছে। মুখের ত্বকে হাজার হাজার ভাঁজ। যদিও অদ্ভুত এক আগুন জ্বলছে বৃদ্ধার চোখে।
‘দ্বিতীয়বার বাঁচলে যেমন লাগে, তেমনই বোধ করছি,’ হাসল রানা।
হাতের ইশারায় নিরাপত্তা রক্ষীদেরকে সরে যেতে বললেন এবি পামবো। রানার বাহুতে হাত রাখলেন। ‘আমার হাত ধরে এগোও, বাছা। জরুরি কিছু কথা বলব।’
বৃদ্ধার পাশে পা বাড়াল রানা।
ভ্যানের কাছে রয়ে গেল চার্লস ও তার দুই অনুচর। তাদের চোখ বড়মা ও রানার ওপর।
কৌতূহল বোধ করছে রানা। তবে সেটা প্রকাশ করল না। চারপাশ দেখছে। বহু দিন হলো এই গোরস্তানের যত্ন নেয়া হয় না। কবরের ফলকগুলোর ওপর জন্মেছে শ্যাওলা। জায়গায় জায়গায় ঝোপঝাড়। কিছু কবর-ফলক দেখে রানা বুঝল, গত এক শ’ বছরের ভেতর এখানে কাউকে গোর দেয়া হয়নি।
‘এখানে আছে বহু বছর আগের ইতিহাস,’ মন্তব্য করলেন বড়মা।
‘আর সেজন্যে এ জায়গাটাই বেছে নিয়েছেন আপনি,’ বলল রানা।
‘আমি প্রায়ই এখানে আসি, বাছা,’ বললেন এবি পামবো। ‘যারা এখানে শুয়ে আছে, তাদের বড় একা লাগে। কেউ এলে খুশি হয়। তাই মাঝে মাঝে এসে তাদের সঙ্গে কথা বলি।’
‘আপনি আমার সঙ্গে কথা বলতে চেয়েছেন, সেজন্যে আপনাকে ধন্যবাদ, বড়মা,’ বলল ‘রানা। ‘গতবার আমার মনে হয়েছে, কিছু একটা বলতে গিয়েও থেমে গেছিলেন। এবার কি সে বিষয়ে কিছু বলবেন?’
ভুরু কুঁচকে দূরে তাকালেন বৃদ্ধা। ‘আসলে তোমার সঙ্গে কথা বলার পর থেকে অনেক কিছু ভেবেছি।’
‘আমার মনে হয়েছে, আপনি শেলি লং ল্যান্সের খুনের ব্যাপারে বহু কিছুই জানেন,’ বলল রানা। ‘তবে যে কারণেই হোক আমাদেরকে বলতে চাননি। আর ওই একই বিষয়ে ভাবতে গিয়ে দুশ্চিন্তায় পড়েছেন। আমি কি ভুল বললাম, বড়মা?’
চুপ করে থাকলেন বয়স্কা মহিলা।
‘আপনি ভয় পান যে বিপদ ডেকে আনবে নোভাকরা। ঠিক যেমন করে খুনোখুনি করেছিল আঠারো শত তেয়াত্তর সালে।’
‘ব্যাপারটা ভয় পাওয়ার মতই। সব জানলে তুমিও ভয় পাবে। নোভাকদের আত্মা দখল করে নিয়েছে অশুভ 1 প্রেতাত্মা। সেটা করেছে, কারণ তাদেরকে চালায় একদণ কালো জাদুকর। শত শত বছর ধরেই এমনটা হচ্ছে।’
মৃদু হাসল রানা। ‘আমি অশুভ আত্মার ব্যাপারটা বিশ্বাস করি না, বড়মা। আমি শুধু চিনি খারাপ লোকদেরকে।’
ঘন ঘন মাথা নাড়লেন এবি পামবো। ‘বড়মা জানে জাদু কেমন হয়। বলো তো, রানা, জাদুর ব্যাপারে কী জানো তুমি?’
‘আপনি ভুডু ম্যাজিকের কথা বলছেন?’ বলল রানা। ‘এলিসা গুডরিচ ওই ব্যাপারে আমাকে সামান্য বলেছিলেন।’
এলিসা খুব ভাল মনের মেয়ে,’ বললেন বৃদ্ধা। ‘ওর অনেক কিছু দেখার ক্ষমতা আছে। তবে অভিজ্ঞতা নেই। তাই এমন কিছু দেখতে পায় না, যেটা দেখে এবি পামবো। এলিসা শুধু বুঝতে পারে সাদা জাদু। যেটা ক্ষতিকর নয়। গাছপালা, জন্তু আর পৃথিবীর ওপর কাজ করে ওই জাদু। সারিয়ে তোলে ক্ষত। আর ওই ভাল জাদুকেই বলে হুডু। ওটাকে বলতে পারো স্রষ্টার তৈরি জাদু। কিন্তু ওটার বিপরীতে রয়েছে অসম্ভব খারাপ এক ধরনের কালো জাদু।
চুপ করে থাকল রানা।
ওর বাহুর ওপর হাত রাখলেন বড়মা এবি পামবো। ‘তুমি আসলে এসব জানতে চাও না, রানা। তবে মনে রেখো, ওই কালো জাদুর মালিক হচ্ছে স্বয়ং শয়তান। দুনিয়ার সব ভালো বা আলো গিলে নিতে চায় ওই জাদু। কষ্টভরা মৃত্যু ডেকে আনে। অসুখ যেমন ছড়িয়ে দেবে, তেমনই বেদনা দেবে। ওই কালো জাদু শয়তানের আদেশ পেয়ে ক্ষতি করে পৃথিবীর। ওই অশুভ শক্তি আসে নরক থেকে। আর নোভাকদের মত খারাপ মানুষদের ওপর ভর করেছে ওটা।’
‘হতে পারে, বড়মা,’ বলল রানা, ‘আপনি কি সেজন্যেই নোভাকদের কথা তুলছেন?’
উদাস চোখে রানাকে দেখে আস্তে করে মাথা দোলালেন বৃদ্ধা। ‘মানুষের মত দেখতে হলেও আত্মার দিক থেকে তারা ইবলিশের মত, বাছা। ওদের এতই ক্ষমতা, ভাবতেও পারবে না। আজ থেকে বহু বছর আগে এই ক্লোভিস প্যারিশে ক্রীতদাস ও ক্রীতদাসীদেরকে নির্যাতন, ধর্ষণ আর খুনের মাধ্যমে ভয়ঙ্কর পরিবেশ তৈরি করেছিল উইলিয়াম এফ. নোভাক। তাকে বাধা দেয়ার সাধ্য কারও ছিল না। করুণভাবে মরত কালো মানুষরা।’
হাঁটতে হাঁটতে রানার কবজি শক্ত করে ধরলেন বৃদ্ধা। ‘হয়তো বুঝতে পেরেছ, কেন তাদের ব্যাপারে কিছু বলতে ভয় পেয়েছি? আমি তো দুর্বল এক বুড়ি মেয়েলোক। মরতে ভয় পাই না, কারণ সময় হলেই নিজের কোলে তুলে নেবেন স্রষ্টা। তবে আর সবার মতই প্রশান্তি নিয়ে মরতে চাই। দানবদের হাতে মরতে আপত্তি আছে। একবার শিউরে উঠলেন এবি পামবো। ‘নোভাকদের হাত অনেক লম্বা, রানা। একবার যদি তারা জানে, তাদের বিরুদ্ধে মুখ খুলেছে কেউ, তবে আর রক্ষা নেই। তাদের কালো জাদুর কবলে পড়ে মরবে মানুষটা।’
‘আমি রিচি নোভাকের মুখোমুখি হয়েছি, বড়মা,’ বলল রানা। ‘সে যদি দানব বা অশুভ কালো জাদুকর হয়, তো আমি তার চেয়েও শক্তিশালী এক সাদা জাদুকর। এরই ভেতর আমার সামনে মরেছে তাদের ছোটভাই। এ থেকে প্রমাণ হচ্ছে, তারা আসলে নীচ মনের একদল দুশ্চরিত্র মানুষই। বহু দিন ধরেই সাধারণ মানুষকে ভয় দেখিয়ে যা খুশি করলেও এবার আর রেহাই পাবে না আমার হাত থেকে। এ ব্যাপারে মনে কোনও সন্দেহ রাখবেন না, বড়মা।’
‘তা জানি, বাছা।’ সরাসরি রানার চোখে তাকালেন বৃদ্ধা, ‘আমি সবই দেখেছি। তোমাকে পাঠানো হয়েছে অশুভ এই লোকগুলোকে শেকড় ছিঁড়ে উপড়ে ফেলার জন্যে। কালো মানুষদের জন্যে তোমার মনে যে ভালবাসা দেখেছি, অচেনা- অজানা একটা কালো মেয়ে লিষের জন্যে তোমার ভেতরে যে
মায়া দেখেছি, যে অন্যায়ের বিরুদ্ধে তুমি এমনভাবে ফুসে উঠেছ— এর তুলনা হয় না। আমি কৃতজ্ঞ হয়ে পড়েছি, বাছা। তাই কিছু দিতে তোমাকে এখানে ডেকেছি। মৃতরা এবার জানবে, আমার দায়িত্ব আমি পালন করেছি।
‘আমি সাধারণ এক মানুষ, বড়মা,’ বলল রানা। ‘কেউ এখানে পাঠায়নি আমাকে। লুইযিয়ানায় এসেছি বন্ধুর বিয়ে খেতে। তবে পরে জানলাম এখানে বাঁশি বাজাবেন আমার প্রিয় এক বংশীবাদক। আর কোনও কারণে এখানে আসিনি আমি, আমাকে ফাঁদে ফেলা হয়েছে। ব্যাপারটাকে দুঃখজনক বলতে পারেন।
রানার কথা শুনে মাথা নাড়লেন এবি পামবো। তুমি জানো, বাছা। ….আর বাঁশি? ওটা তুমি ঠিকই শুনবে।’ নাক দিয়ে ঘোঁৎ আওয়াজ তুললেন বৃদ্ধা। ‘তবে মনে রেখো, তুমি এসেছ নিয়তির টানে। নির্ধারণ করা হয়েছে নোভাকদের মৃত্যুর দিনক্ষণ। আর এসব জানি বলেই তোমাকে ডেকেছি এখানে। কারণ, আমার জানা আছে এই মুহূর্তে ঠিক কে আছে নোভাকরা।’
ঝট করে এবি পামবোর দিকে তাকাল রানা। ‘কী বললেন, বড়মা? আপনি জানেন কোথায় ওদের নোভাক দ্বীপ?’
‘ওটাকে এখন লোকে বলে নোভাক দ্বীপ, তিক্ত সুরে বললেন বৃদ্ধা। তবে আগে অন্য নাম ছিল ওটার।’
‘একটু খুলে বলুন।’
পোশাকের বুকপকেট থেকে কোঁচকানো ভাঁজ করা একটা কাগজ নিয়ে ওটা রানার দিকে বাড়িয়ে দিলেন বৃদ্ধা।
কাগজটা নিয়ে ভাঁজ খুলল রানা।
‘কীভাবে ওখানে পৌঁছুবে, তা জানা কঠিন নয়,’ বললেন বৃদ্ধা
কাগজটা পুরনো আমলের কোনও মানচিত্র নয়। গুগল ম্যাপের স্যাটেলাইট ইমেজ। বহু ওপর থেকে তোলা। দেখলে মনে হবে অ্যামায়নের রেইনফরেস্ট।
আরও মনোযোগ দিতেই রানা দেখল, ম্যাপের পাশে ছোট সব নোটে লেখা কীভাবে ওখানে যেতে হবে। এ ছাড়া রয়েছে জিপিএস কোঅর্ডিনেট্স্।
‘ধন্যবাদ। কাজটা সহজ হয়ে গেল, বড়মা,’ বলল রানা। বাতাসে হাত নাড়লেন এবি পামবো। নিচু গলায় বললেন, ‘আমার ভাতিজা কমপিউটার নিয়ে কাজ করে। তার কাছ থেকেই পেয়েছি। কখনও ভাবিনি আধুনিক এসব টেকনোলজি আমার কাজে লাগবে।’
‘ডিরেকশন একদম নিখুঁত,’ বলল রানা। ‘ তবে মনে হচ্ছে, আপনি নিজেও কখনও ওই দ্বীপে গিয়েছিলেন। আমি কি ভুল বললাম?’
কুঁচকে গেল এবি পামবোর মুখ। ‘তা গেছি। তখন ছিল উনিশ শ’ তেত্রিশ সাল। আজও মনে হয় এই তো ক’দিন আগের কথা। ভয়ঙ্কর সব ঘটনা ঘটে শুনে আমরা ক’জন গিয়েছিলাম ওই দ্বীপ দেখতে। সেতু পেরোলাম চারজন মিলে। জঙ্গলে কিছুটা যাওয়ার পর মাত্র চোখে পড়েছে ইঁটের বাড়িটা, এমন সময় আত্মা উড়ে গেল আমার। জীবনে আগে কখনও এত ভয় পাইনি। কালো দাড়িওয়ালা বিশাল এক লোক তেড়ে এল বন্দুক হাতে। গুলিও করল। ওই লোক ছিল উইলকার ‘কিলার’ নোভাকের বাবা। পরে খুনের দায়ে তাকে গাছে ঝুলিয়ে দিয়েছিল কারা যেন। সে মরেছে বোধহয় আটচল্লিশ সালে। যাই হোক, প্রাণ হাতে নিয়ে পালিয়ে এলাম আমরা। তারপর শুনিনি ওই সেতু পার হয়ে অভিশপ্ত দ্বীপে পা রেখেছে কেউ। এমন কী কোনও শেরিফও ওদিকে যেত না।’
‘ওই দ্বীপ অভিশপ্ত বলে মনে করি না,’ বলল রানা।
‘তুমি নিজে না জেনে কিছুই মেনে নেবে না, তাই না, বাছা?’ হাসলেন এবি পামবো। বেরিয়ে এসেছে দাঁতহীন লালচে দুই পাটি মাড়ি। ‘তবে পরে সবই বুঝবে। এবার আরেকটা ব্যাপারে কথা বলব।’ ঢোলা জোব্বার অসংখ্য পকেটের ভেতর থেকে কাপড়ের তৈরি ছোট এক তাবিজ বের করলেন তিনি। ওটার সঙ্গে রয়েছে চামড়ার সুতলি। ‘এটা নাও, বাছা। কাজে লাগবে। এই জিনিস না থাকলে প্রাণ নিয়ে ফিরতে পারবে না ওই দ্বীপ থেকে।’
তাবিজটা নিল রানা। নরম সুরে জানতে চাইল, ‘এটা কীসের জন্যে, বড়মা?’
ওর বাহুতে হালকা চাপড় দিলেন বৃদ্ধা। ‘এটা গ্রিস-গ্রিস। মোজো ব্যাগ। তালিসমান বলতে পারো। ওটার ভেতর যেটা আছে, ওটাই রক্ষা করবে তোমাকে। অনেকটা সময় নিয়ে ওই মোজো ব্যাগের ওপর নিজের সব জাদু খাটিয়ে দিয়েছি। একবার গলায় পরার পর ওটা খুলবে না। ওটা থাকলে আর দানবরা ক্ষতি করতে পারবে না তোমার। তবে কাজ শেষ হলেই ফেলে দেবে বাইয়ুর পানিতে।’
যে চোখে চেয়ে আছেন এবি পামবো, রানা বুঝল বৃদ্ধাকে কষ্ট দিতে না চাইলে এখন গলায় কবচ না পরে উপায় নেই ওর। মাথা গলিয়ে বুকের ওপর মোজো ব্যাগ রাখল রানা। সঙ্গে সঙ্গে কেমন যেন শিরশিরে একটা অনুভূতি হলো ওর বুকের ভিতর। ব্যাপারটা পাগলামি বলে মনে হচ্ছে ওর। শার্টের নিচে কবচটা পাচার করে দিতেই দন্তহীন হাসি দিলেন বৃদ্ধা। ‘হ্যাঁ, এবার আর কেউ কোনও ক্ষতি করতে পারবে না তোমার।’
‘আমার জন্যে এত ভেবেছেন বলে আপনাকে অসংখ্য ধন্যবাদ, বড়মা,’ বলল রানা।
‘আমাকে ধন্যবাদ দিয়ো না, বাছা। আমি শুধু স্রষ্টার হয়ে সামান্য কাজ করেছি,’ বললেন বৃদ্ধা। ‘এবার ফিরব নিজের আস্তানায়।’
আবারও লাশবাহী গাড়ির কাছে ফিরল রানা ও এরি পামবো। বৃদ্ধাকে ভ্যানে তুলে দিল তিন দেহরক্ষী। কাজটা শেষ হতেই নিজের চাচাত ভাইয়ের গাড়িটা রানাকে দেখাল চার্লস। ‘আগের মত উঠে পড়ুন, রানা। আপনাকে পৌঁছে দেব আপনার গাড়ির কাছে।’
কফিনে উঠে ভ্যানের দিকে তাকাল রানা। ‘গুড বাই, বড়মা। আপনার মঙ্গল হোক।’
‘আমিও চাই মঙ্গল হোক তোমার, বাছা। গলা থেকে মোজো ব্যাগটা কিন্তু ভুলেও খুলবে না।’ রওনা হয়ে গেল বৃদ্ধার ভ্যান।
কফিনে রানা শুতেই বন্ধ হলো ডালা। কয়েক মুহূর্ত পর রওনা হয়ে গেল লাশবাহী গাড়ি।গতকাল হাতের মুঠোয় মাসুদ রানাকে পেয়েও শেষে হারিয়ে ফেলে ভীষণ তিক্ত হয়েছে শেরিফ স্যাম শেরিড্যানের মন। রাতে বাড়ি ফিরে ঘুমাতে পারেনি। বারবার ভেবেছে: আসলেই কি মানুষ ওই লোকটা, নাকি ভয়ানক কোনও প্রেতাত্মা? সেতুর ওপর শত শত পুলিশের চোখের সামনে থেকে কীভাবে উধাও হয় সে!
আজ নিজ চোখে শেরিড্যান দেখেছে, বাইয়ুর তলা থেকে তোলা হয়েছে মুচড়ে যাওয়া ফায়ারবার্ড গাড়িটা। তবে ওটার ভেতর মাসুদ রানার লাশ ছিল না। সেতুর ওপর দাঁড়িয়ে কী করবে ভাবছে শেরিফ, এমন সময় শহর থেকে রেডিয়ো করল ডেস্ক সার্জেন্ট। ‘স্যর, আপনাকে এখনই চাই! এঁরা খুব নার্ভাস হয়ে উঠেছেন। মনে হয় না বেশিক্ষণ আটকে রাখতে পারব।’
‘কাদের কথা বলছ?’ বিরক্ত হয়ে জানতে চাইল শেরিফ স্যাম শেরিড্যান।
‘ডেসমণ্ড আর রোণ্ডা ম্যালয়। কয়েক বছর আগে সরকারি চাকরি থেকে অবসর নিয়েছেন।’
‘হ্যাঁ, চিনি। তবে পরিচয় নেই।’ নিজের কাজের কারণে ক্লোভিস প্যারিশের প্রায় সবাইকে চেনে শেরিফ শেরিড্যান। ‘কাডাহাডাচো ক্রিকের কাছে থাকে। কী চায় তারা?
‘খুলে বলছেন না কিছুই, শেরিফ। আমাকে শুধু বলেছেন ব্যাপারটা গুরুত্বপূর্ণ। সেজন্যেই নিজেরা হাজির হয়েছেন শেরিফের ডিপার্টমেন্টে। আমার কেন যেন মনে হচ্ছে তাঁদের সঙ্গে কথা বললে ঠকবেন না আপনি।’
ঝড়ের বেগে গাড়ি চালিয়ে পঞ্চাশ মিনিটের ভেতর নিজের অফিসে ফিরল শেরিড্যান। তার জন্যে অপেক্ষা করছে ডেস্ক সার্জেন্ট ট্যালন। ছোট্ট ইন্টারভিউ অফিসে কাগজের কাপে চা হাতে বসে আছেন ডেসমণ্ড ম্যালয় আর তাঁর স্ত্রী। শেরিফ ভেতরে গিয়ে হ্যাণ্ডশেক করল তাঁদের সঙ্গে। নরম সুরে বলল, ‘মিস্টার অ্যাণ্ড মিসেস ম্যালয়, একটু খুলে বলুন কী জন্যে দেখা করতে চেয়েছেন।’
‘না এসে পারিনি,’ নার্ভাস সুরে বললেন মিস্টার ম্যালয়। ‘গত পুরো দু’দিন নিজেরা আলাপ করেছি আমরা। বুঝতে পারছিলাম না কী করব। এখনও কেমন যেন বেশ ধোঁয়াশা লাগছে সব।’
মুখোমুখি চেয়ারে বসে বলল শেরিডান, ‘বলুন, কী বলতে চান?’
দরদর করে ঘামছেন মিসেস ম্যালয়। ভুরু থেকে ঘাম ঝেড়ে ফেলে বললেন, ‘আমরা ঈশ্বর-ভক্ত মানুষ, শেরিফ। কোনও দিনও কোনও বন্ধুর সঙ্গে বেইমানি করিনি। কিন্তু ব্যাপারটা কেমন যেন গোলমেলে হয়ে গেল।’
শেরিফ স্যাম শেরিড্যান বুঝল, উৎসাহ দিয়ে বুড়ো-বুড়ির পেট থেকে খবরটা বের করতে হবে। নিজের সেরা হাসিটা দিল সে। কোমল সুরে বলল, ‘ঠিক আছে, তাড়াহুড়ো করে কিছুই বলতে হবে না আপনাদেরকে। আরাম করে বসুন। মনের ভেতর সব গুছিয়ে নেয়ার পর আমাকে সব খুলে বলুন।’
ক’মুহূর্ত কী যেন ভাবলেন মিস্টার ম্যালয়, তারপর বললেন, ‘ব্যাপারটা গুডরিচদের ব্যাপারে। ওরা আমাদের প্রতিবেশী।’
চট্ করে গুডরিচদেরকে চিনল শেরিড্যান। ‘গুডরিচ? ও, হ্যাঁ, ওদিকেই থাকে জোসেফ গুডরিচ। আমার ভুল না হলে কৃষ্ণাঙ্গিনী এক মেয়েকে বিয়ে করেছে সে। মেয়েটার নাম বোধহয়… এলি?’
‘এলিসা, শুধরে দিলেন রোণ্ডা ম্যালয়।
আস্তে করে মাথা দোলাল শেরিড্যান। ধৈর্য ধরতে গিয়ে ক্লান্ত বোধ করছে।
‘ওদের দুটো বাচ্চা আছে,’ বলল মহিলা। ‘রব আর টিনা। এ ছাড়া, আছে প্রথম পক্ষের সন্তান রন।’
‘জোসেফ গুডরিচের প্রথম বিয়ের ব্যাপারে কিছু কথা মনে পড়েছে আমার,’ দীর্ঘশ্বাস ফেলল শেরিড্যান। ‘তবে এসবের ভেতর তো কোনও ধরনের ঝামেলা দেখছি না।
‘গুডরিচদের বাচ্চাদের প্রাণের চেয়েও ভালবাসি আ বললেন ডেসমও ম্যালয়। ‘আমাদের নিজেদের তো আর বাচ্চা হয়নি। বিশেষ করে ওই পিচ্চি টিনাকে সত্যি খুবই ভালবাসি। মাঝে মাঝে গুডরিচরা দূরে কোথাও গেলে আমাদের বাড়িতে কয়েক ঘণ্টার জন্যে ওদেরকে রেখে যায়। – সময়টা দারুণ কাটে আমাদের। কিন্তু গত দু’তিন দিন হলো অন্তত দু’বার বাচ্চাদেরকে আমাদের কাছে রেখে গেছে গুডরিচরা। আর…’
‘তাতে আমাদের আপত্তিও নেই,’ বললেন রোণ্ডা। ‘তবে…’
‘সমস্যা হচ্ছে অন্যখানে,’ বললেন ডেসমণ্ড।
মাথা দোলালেন তাঁর স্ত্রী। ‘গত দু’রাত আগে আর্লি ডিনারের সময় পিচ্চি টিনা বলল অদ্ভুত একটা কথা…’
‘অদ্ভুত?’ বিরক্তি চেপে জানতে চাইল শেরিড্যান। মনে হচ্ছে, রিভলভারটা বের করে হুমকি দেয়: ‘যা বলার জলদি! নইলে কিন্তু এই গুলি করলাম!’
ঘন ঘন মাথা দোলালেন রোণ্ডা। ‘হ্যাঁ, শেরিফ, বড় অদ্ভুত কথা বলল মেয়েটা।’
‘কী বলেছে ও?’
‘বলল ওদের বাড়িতে উঠেছে অচেনা এক লোক।’
ভুরু কুঁচকে সামনে ঝুঁকল শেরিড্যান। ‘একটা লোক? কী ধরনের লোক সে?’
‘অতিথি। উচ্চারণ ইংরেজদের মত। বোধহয় এসেছে ইংল্যাণ্ড থেকে।’
‘টিনা ওই কথাটা বলতেই ওকে ধমক দিল ওর বড় ভাই রন,’ বললেন ডেসমণ্ড: ‘টিনা, তোমাকে না বলা হয়েছে তাঁর কথা কাউকে বলা যাবে না।’
মাথা দোলালেন রোণ্ডা। ‘টিনা বলল, ‘তাই তো! তবে উনিই কিন্তু তোমাকে বাঁচিয়ে দিয়েছেন সাপের কামড় থেকে! ওই যে ক্রিকে মাছ ধরতে গেলে সাপ কামড়ে দিয়েছিল… তখন!’
‘সাপ আর ক্রিকের কথা আপাতত থাকুক,’ চাপা স্বরে বলল শেরিড্যান। পুরো ঘটনা জানতে আগ্রহী হয়ে উঠেছে। ‘ওই লোকের কথাই বলুন। তার সম্পর্কে আর কিছু বলেছে ছেলেমেয়েরা? নাম কি তার? ক’দিন ধরে ওখানে আছে সে?’
‘মনে পড়ছে না যে ওরা লোকটার নাম বলেছে,’ মাথা চুলকে নিয়ে বললেন ডেসমণ্ড। ‘ক’দিন ধরে আছে, তা-ও জানি না। তবে আমাদের মনে হয়েছে, গত ক’দিন কেমন যেন অদ্ভুত আচরণ করছে গুডরিচরা। ছেলেমেয়েদেরকে আমাদের বাড়িতে নামিয়ে দিয়েই চলে যাচ্ছে। প্রায় কোনও কথাই বলছে না। অথচ, আগে জানিয়ে যেত কোথায় যাচ্ছে বা কতক্ষণ পর ফিরবে। তাতে আমাদের কোনও সমস্যা নেই। তবে শেষবার অনেক রাত করে বাড়ি ফিরল তারা। বাচ্চারাও জানত না কখন ফিরবে তারা।’
‘আর ওই লোকও ঘুরতে গিয়েছিল গুডরিচদের সঙ্গে?’
‘তা জানি না,’ বললেন রোণ্ডা, তবে টের পেয়েছি, কী যেন বদলে গেছে গুডরিচদের ফার্মে। আর তারপর টিভিতে দেখলাম ভয়ঙ্কর এক খুনিকে খুঁজছে পুলিশের লোক। তখন…‘
‘এখন তো খুব খারাপ সময়,’ জানালেন ডেসমণ্ড। গোটা দুনিয়া বদলে গেছে। তাই আমাদের মনে হলো আপনাকে সব খুলে বলা ভাল।’
স্বামীর বাহুতে হাত রাখলেন রোণ্ডা। ‘দেশটার কী যে হয়েছে! …তো, শেরিফ, টিভি দেখার পর জানলাম ওই খুনি ইংরেজদের মত কথা বললেও আসলে বাংলাদেশি। একজন সৈনিক। আমরা বুঝতে পারছি না তার সঙ্গে কীভাবে জড়িয়ে গেল গুডরিচরা! তবে ওরা কোনও ঝামেলায় পড়লে মনে কষ্ট পাব আমরা।’
ঝট্ করে চেয়ার ছেড়ে উঠে দাঁড়িয়েছে শেরিড্যান। ধাক্কা খেয়ে মেঝেতে চিত হয়ে পড়ল চেয়ার। ‘ঠিক আছে, আমরা খোঁজ নিচ্ছি। অনেক ধন্যবাদ আপনাদেরকে। আমরা আপনাদের কাছে কৃতজ্ঞ। ঠিক সময়েই যোগাযোগ করেছেন।’
‘দেরি করে থাকলে আমরা দুঃখিত, শেরিফ। আসলে বুঝতে পারছিলাম না কী করা উচিত।’
‘আপনারা একেবারে ঠিক কাজই করেছেন। এবার আমাকে একটা ফোনকল করতে যেতে হবে। আপনারা ফেরার জন্যে তৈরি হলে অফিসাররা আপনাদেরকে বাইরে পৌঁছে দিয়ে আসবে।’
ইন্টারভিউ রুম থেকে দৌড়ে বেরোল শেরিফ স্যাম শেরিড্যান। ছুটে গিয়ে ঢুকল নিজের অফিসে। এক মিনিটের ভেতর জারি করল কোড ৩৫। সন্দেহজনক লোকের খোঁজে সতর্ক হয়ে উঠেছে কাডাহাডাচো ক্রিকের আশপাশের পুলিশ অফিসাররা।
সবার আগে শেরিফের সঙ্গে যোগাযোগ করল ডেপুটি শেরিফ বিলি এস. কনরাড। ‘বুঝলাম, শেরিফ। আমি গুডরিচদের ফার্মে পৌঁছুতে পারব বিশ মিনিটের ভেতর। রওনা হয়ে যাচ্ছি।’
‘সাবধানে থেকো, কনরাড, বলল শেরিড্যান। ‘ভাল করবে ব্যাকআপের জন্যে অপেক্ষা করলে।’
কর্কশ হাসল কনরাড। ‘আমাকে নিয়ে ভাববেন না, শেরিফ। এবার আর কোনও ঝুঁকি নেব না।’
.
বাংলাদেশি অতিথি বিদায় নেয়ার পর নীরব হয়ে গেছে গুডরিচদের খামার। বড় হোক বা ছোট, সবার ভেতরেই কাজ করছে চাপা দুশ্চিন্তা। কয়েক দিনের জন্যে কাজ থেকে ছুটি নিয়েছে এলিসা গুডরিচ। স্বামীর সঙ্গে বসে বেশিরভাগ সময় টিভি দেখছে। গতকাল জানা গেছে উঁচু এক সেতু থেকে গাড়ি নিয়ে বাইয়ুর পানিতে ঝাঁপিয়ে পড়ে উধাও হয়েছে লুইযিয়ানার সবচেয়ে বিপজ্জনক অপরাধী মাসুদ রানা।
আজ ভোরে টিভিতে সংক্ষিপ্ত ভিডিয়ো ক্লিপে দেখানো হয়েছে, কী ভয়ঙ্করভাবে গাড়ি নিয়ে তলিয়ে গেছে মানুষটা। পরে গাড়ি তুললেও ভেতরে লাশ ছিল না। পরস্পরের দিকে চেয়ে স্বস্তির শ্বাস ফেলেছে এলিসা ও জোসেফ।
মাসুদ রানা সবাইকে ফাঁকি দিয়ে সরে পড়েছে জানার পর খেপে গিয়ে ন্যাশনাল গার্ডদের ডাকার হুমকি দিয়েছেন স্টেট গভর্নর। ক্লোভিস প্যারিশের কোর্টহাউসের বাইরে গল্প করছে একদল সাংবাদিক। তাদের ডেকে নিয়েছে শেরিফ স্যাম শেরিড্যান। ব্যাখ্যা করে বলেছে, এটা শুধু সময়ের বিষয় যে ধরা পড়বে মাসুদ রানা। আপাতত তদন্তের খাতিরে জরুরি কোনও তথ্য দিচ্ছে না শেরিফের ডিপার্টমেন্ট।
এসব টিভিতে দেখে বিরক্ত হয়ে যন্ত্রটা বন্ধ করেছে জোসেফ। শেরিফকে দেখলে বুকের ভেতর আগুন জ্বলে ওঠে ওর। মেজাজ ঠিক রাখতে পারে না।
‘শেষপর্যন্ত কী হবে বলে মনে হয়, ডার্লিং?’ জানতে চেয়েছে এলিসা।
আস্তে করে মাথা নেড়েছে জোসেফ। ‘ভয় লাগছে রানার জন্যে। যে-কোনও সময়ে ধরা পড়বে, বেচারি। সেক্ষেত্রে হয়তো খুন হবে।’
এসব কথা হয়েছে ওদের ভেতর সকাল আটটার দিকে। আর এখন মাঝ-সকাল। একটু আগে চিটিমাচায় গেছে জোসেফ। ওখান থেকে কিনবে কিছু হার্ডওয়্যার। ওগুলো না থাকলে মেরামত করতে পারছে না বার্নের ছাত।
কিচেন টেবিলে নিজের হোমওঅর্ক করছে রন।
একটু দূরের চেয়ারে বসে পাখির ছবি আঁকছে টিনা।
ওদিকে খামারের টুকটাক নানান কাজে মাকে সাহায্য করছে রব। একটু আগে মুরগির ডিম তুলে রেখে এসেছে কিচেনে।
বাড়ির দিকে চলেছে মা-ছেলে, এমন সময় ওরা দেখল উঠানের দিকে আসছে পুলিশের ক্রুযার। ওটার ছাতে ঝলমল করছে নীল আলো। বাড়ির সামনে কড়া ব্রেক কষে কর্কশ শব্দে থামল গাড়িটা। ভুরু কুঁচকে ওদিকে তাকাল এলিসা। সূর্যের আলো পড়েছে বলে দেখতে পেল না ড্রাইভারের চেহারা। ছেলের মাথায় হাত বুলিয়ে নিচু গলায় বলল এলিসা, ‘তুমি বাসায় যাও, রব। ডিম তুলে রাখবে মিটসেফে। চোখ রাখবে তোমার ছোটবোনের ওপর। আমি একটু পরে আসছি।
দৌড়ে গিয়ে বাড়ির ভেতর ঢুকল রব।
গাড়িটার দিকে চেয়ে রইল এলিসা।
কয়েক মুহূর্ত পর গাড়ির দরজা খুলে নেমে এল এক পুলিশ অফিসার
এলিসা ভাবল, কী চায় এই লোক? ওর ভাল লাগছে, এখন বাড়িতে নেই জোসেফ। নইলে প্রকাশ করত নিজের বিরক্তি। প্রথম স্ত্রী পুলিশের হাতে খুন হওয়ার পর থেকেই পুলিশ দেখলে খেপে যায় সে।
এলিসার সামনে এসে থামল ডেপুটি শেরিফ বিলি এস. কনরাড। হাসছে দাঁত বের করে। ‘মর্নিং, মিসেস গুডরিচ! চমৎকার সকাল, কী বলেন?’
‘মর্নিং!’ জবাবে অস্ফুট স্বরে বলল এলিসা। নিজেকে সামলে নিল। ‘অফিসার, কী বিষয়ে এসেছেন?’ বুকের ভেতর কাঁপছে ওর। জরুরি কারণ ছাড়া আসার কথা নয় পুলিশের। তার মানেই কেউ না কেউ মাসুদ রানার ব্যাপারে তথ্য দিয়েছে তাদের কাছে। হয়তো বলেছে, অপরাধীকে লুকিয়ে রেখেছে ওরা। তা হলে কি এখন ওকে গ্রেফতার করবে লোকটা? সেক্ষেত্রে বাচ্চাদের কী হবে?
‘ভাবলাম একবার দেখা করে যাই,’ আন্তরিক ভঙ্গিতে হাসল কনরাড। ‘বাড়িতে কি মিস্টার গুডরিচ আছেন?’
‘শহরে গেছে,’ জবাবে বলল এলিসা। মনের চোখে দেখল, চিটিমাচায় গিয়ে জোসেফকে গ্রেফতার করছে একদল পুলিশ। এটা ভাবতে গিয়ে গলা শুকিয়ে গেল ওর। জোসেফ যদি আত্মসমর্পণ না করে? ওকে যদি গুলি করে তারা?
‘তার মানে, শুধু আপনি আর বাচ্চারা বাড়িতে?’ মাথা নাড়ল কনরাড। ‘কী লজ্জার কথা!’ এলিসাকে এক চক্কর কেটে মুখোমুখি হলো সে।
এলিসার মনে হলো অশুভ কী যেন আছে লোকটার ভেতর। জ্বলজ্বলে চোখে দেখছে ওকে। ডানহাত পিস্তলের বাঁটের ওপর। নাক-মুখে মার খাওয়া দাগ। এলিসার মনে পড়ল, লিয বাউয়ারের খুনের রাতে এই ডেপুটি শেরিফই রানাকে খুন করতে গিয়েছিল। কথাটা শুনেছে জোসেফের মুখে।
এক পা পিছিয়ে গেল এলিসা। হঠাৎ করেই ওর মনে হলো, জোসেফ নেই সেটা বোধহয় ভাল হয়নি। ঢোক গিলল দু’বার। চোখে ফুটেছে ভয়ের চাতনি। মনটা চাইল ঘুরেই ছুটে পালিয়ে যেতে। কিন্তু যাবে কোথায়?
‘ইয়ে…’ চাপা স্বরে বলল এলিসা, ‘আপনার জন্যে কী করতে পারি, অফিসার?’
হঠাৎ করেই কনরাডের আন্তরিক হাসিটা রূপান্তরিত হলো কুৎসিত টিটকারির হাসিতে। ঝট্ করে হোলস্টার থেকে পিস্তল বের করে এলিসার গালে ওটার নল দিয়ে গুঁতো দিল সে।
ভয়ের চোটে থমকে গেছে এলিসা
‘শোন্,’ বলল কনরাড, ‘ডাক দে তোর বাচ্চাগুলোকে। ওদেরকে নিয়ে ঘুরতে বেরোব। বাদ দিবি না একটাকেও। বুঝতে পেরেছিস?’
‘আপনি এভাবে আমাকে গ্রেফতার করতে পারেন না। আমি কী করেছি?’
খিক খিক করে হাসল কনরাড। ‘তুই ভাবছিস মিরাণ্ডাস শোনাব তোকে? বেশ্যা মাগী, আমি তো তোকে গ্রেফতারই করছি না।’
এলিসার মনে হলো মাথা ঘুরে জ্ঞান হারাবে। ‘আপনি আমাদেরকে কোথায় নিয়ে যেতে চান?’
‘আমার বন্ধুদের সঙ্গে দেখা করাব তোদেরকে। তোদের পেলে খুব খুশি হবে ওরা। বাকি জীবনের জন্যে তোরা হবি যা ছিলি, ক্রীতদাসী আর ক্রীতদাস!’
‘আমাকে নিয়ে যান, কিন্তু আমার বাচ্চাদেরকে ছেড়ে দিন,’ ফুঁপিয়ে উঠল এলিসা।
‘চুপ! নিগারের বাচ্চা! ডেকে নে তোর সবক’টা বাচ্চাকে, নইলে বাড়ির ভেতর ঢুকে গুলি করে মারব শুয়োরগুলোকে।’
চিৎকার করে বাচ্চাদেরকে বলতে ইচ্ছে হলো এলিসার, ‘তোমরা পালাও! পালিয়ে যাও দূরে!’ কিন্তু চেঁচালে বাড়িতে ঢুকে সবার ওপর চড়াও হবে লোকটা।
এলিসা বুঝে গেল, আসলে কিছুই করার নেই ওর। দু’চোখ বেয়ে দরদর করে নামল অশ্রুজল। প্রায় স্বাভাবিক স্বরে বাচ্চাদেরকে ডাকল এলিসা।
প্রথমে বাড়ি থেকে বেরোল রন। একজন পুলিশ মায়ের দিকে অস্ত্র তাক করেছে দেখে বিস্ফারিত হলো ওর দুই চোখ।
নাকে আড়াল করে দাঁড়াতে চাইল রন। কিন্তু বেচারা খুন হবে বুঝতে পেরে নরম সুরে বলল এলিসা, ‘ঠিক আছে, রন। কিচ্ছু হয়নি। আমাদের কোনও ক্ষতি হবে না। সাবধানে এসে পাশে দাঁড়াও। রব, টিনা, তোমরাও এসো।’
পিস্তলের নল ঘুরিয়ে গাড়ি দেখাল কনরাড। ‘সবাই গাড়িতে! ওই দুই কেলেভূত আমার গাড়ির সিটে মুতে দিলে সব চাটিয়ে তোলাব তোদেরকে দিয়ে।’
পুলিশ ক্রুয়ারের পেছনদিক প্রিযন ভ্যানের মত। বেঞ্চ সিট নিচু আর অস্বস্তিকর। লোহার জাল দিয়ে আলাদা করা আছে গাড়ির সামনের দিক। পেছনের জানালায় লোহার রড। ভেতরটা খাঁচার মত। চারজন পেছনে ওঠার পর নড়াচড়ার জায়গা প্রায় থাকল না। নিজের দু’পাশে রব আর টিনাকে বসিয়েছে এলিসা। মন চাইছে কাঁদতে, কিন্তু তা করলে বাচ্চারা ভেঙে পড়বে ভেবে নিজের কান্না চেপে রাখল ও। ফ্যাকাসে হয়েছে রন। রাগে থরথর করে কাঁপছে। কয়েক মুহূর্ত পর চিৎকার করে বলল, ‘হারামজাদা! আমাদেরকে ছেড়ে দে!’
‘চেঁচাবি না, শুয়োরের বাচ্চা! নইলে পোঁদে এমন লাথি দেব, শেষে হাগু গিয়ে উঠবে তোর গলার কাছে,’ ধমক দিল কনরাড। ইঞ্জিন চালু করে ঘুরিয়ে নিল গাড়ি। ফিরে চলেছে মেইন রোডের দিকে। বন্ধ করল পুলিশ রেডিয়ো।
কাডাহাডাচো ক্রিকের রাস্তায় পড়ার পর পলকের জন্যে জোসেফের পুরনো জিপগাড়িটাকে দেখল এলিসা। বাড়ির দিকে চলেছে ওর স্বামী।
চিৎকার করে বাবাকে ডাকল বাচ্চারা। ‘পাপা! পাপা!’
জানালার রডের এদিক থেকে পলকের জন্যে স্বামীর হতভম্ব মুখ দেখল এলিসা। ভীষণ ভয় আর বিস্ময় জোসেফের চোখে-মুখে। জানালা দিয়ে এলিসা দেখতে পেল রাস্তার মাঝে থেমে গেছে জিপ। ইউ টার্ন নিয়ে এগিয়ে এল জোসেফ। গতি তুলছে বলে আরেকটু হলে কাত হয়ে পড়ত জিপ।
নিচু গলায় গুঙিয়ে উঠল এলিসা, ‘না, সোনা, এতবড় ঝুঁকি নিয়ো না!’ ও বুঝে গেছে, বাধা দিলে জোসেফকে খুন করবে অমানুষ এই জানোয়ারটা!
রিয়ার ভিউ মিররে জিপটাকে দেখল বিলি এস. কনরাড, মুখে টিটকারির হাসি। মেঝেতে চেপে ধরল অ্যাক্সেলারেটর। গতি বাড়তেই সিটে গেঁথে গেল এলিসা।
পিছু নেয়ার প্রাণপণ চেষ্টা করছে জোসেফ। কিন্তু পুরনো জিপগাড়ির তুলনায় অনেক দ্রুতগামী পুলিশ ক্রুষার।
মিনিট খানেক পর পিছিয়ে পড়ল জোসেফ। একবার বাঁক নেয়ার পর হারিয়ে গেল পেছনে। রব আর টিনাকে দু’হাতে বুকে চেপে ধরল এলিসা। ভাবছে, আর কি কখনও দেখা হবে এদের বাবার সঙ্গে?
চোখ বুজে ফুঁপিয়ে উঠল এলিসা।পরিত্যক্ত পেট্রল স্টেশনের সামনে পৌঁছে গাড়ি থেকে নেমে চার্লসের জানালার কাঁচে টোকা দিল রানা।
হ্যাণ্ডেল ঘুরিয়ে কাঁচ নামাল লোকটা। ‘কিছু বলবেন?’
‘চলে যাওয়ার আগে একটা প্রশ্ন।’
‘বলে ফেলুন।’
‘জঙ্গলে আপনাদের সঙ্গে যেসব অস্ত্র দেখেছি, সত্যিই কি ওগুলোর ভেতর গুলি আছে? কেন যেন আমার মনে হয়েছে, অচেনা কাউকে ভয় দেখাবার জন্যেই ওগুলো রেখেছেন। ‘
কথাটা শুনে চিন্তায় পড়ে গেল চার্লস। তবে কয়েক মুহূর্ত পর সত্যি কথাই বলল, ‘না, ম্যান, আপনার কথাই ঠিক। অস্ত্র শুধু ভয় দেখাবার জন্যে। ভেতরে গুলি নেই। আমি জীবনেও গুলি চালাইনি।’
‘বুঝলাম। ঠিক আছে, পরে দেখা হবে, চার্লস।’
লোকটা বিদায় নিতেই ফোর্ড টরাস গাড়ির সামনে থামল রানা। রোদের ভেতর পড়ে থেকে কয়লার আগুনের মত গরম হয়েছে গাড়িটা। জ্বলন্ত আভেনে বসে পুরো এক মাইল যাওয়ার পর রাস্তা থেকে নেমে কয়েকটা ম্যাগনোলিয়া গাছের নিচে থামল রানা। জানালা খুলল বাতাসের আশায়। অনেকক্ষণ ধরে দেখল এবি পামবোর দেয়া ম্যাপ।
যুম ক্যামেরার মাধ্যমে ছবি নেয়া হয়েছে অন্তত দুই হাজার ফুট ওপর থেকে। কোনও সেতু, বাড়ি বা কাউকে দেখা না গেলেও পরিষ্কার বোঝা যাচ্ছে ওটা একটা দ্বীপ। ওখানে আছে বড়জোর পনেরো একর জমি। বাইয়ুর একদিকে বাঁক নিয়েছে দ্বীপ। ওদিকটায় মাটি খসিয়ে নিয়েছে বাইয়ুর পানির ধীর স্রোত। তীরের সঙ্গে এখন আর কোনও সম্পর্ক নেই, সত্যিই ওটা দ্বীপের মতই। চারদিকে কাদাপানি ভরা পরিখা। রানা একবার ভাবল, ওখানে হয়তো বাস করে একগাদা অ্যালিগেটর।
এবি পামবোর কথা মনে পড়ল রানার।
‘অনেকটা সময় নিয়ে ওই মোজো ব্যাগের ওপর নিজের সব জাদু খাটিয়ে দিয়েছি। কিন্তু একবার গলায় পরার পর ওটা খুলবে না।’
আনমনে গলার কাছে ঝুলন্ত মোজো ব্যাগ স্পর্শ করল রানা। ঠিক করেছে হামলা করবে রিচি, হ্যাঙ্ক ও তাদের লোকজনের ওপর। এরই ভেতর হয়তো ওকে খুঁজতে শুরু করেছে নোভাকরা। আপন ভাইকে চিরকালের জন্যে হারিয়ে প্রতিশোধ নিতে চাইছে। তার ওপর ধ্বংস করে দিয়েছে রানা ওদের এত সাধের ডিসটিলারি: ওদের ক্ষমতার উৎস।
অবশ্য তারা ওকে খুঁজে বের করার আগে নিজেই হাজির হবে ও নোভাক দ্বীপে। বন্দি করবে রিচি আর হ্যাঙ্ককে। তা যদি না পারে, বাঁচতে দেবে না তাদেরকে। তাতে হয়তো শান্তি পাবে লিযের আত্মা।
দ্বীপে দলের সবাইকে নিয়ে তৈরি থাকবে তারা। সহজ হবে না চোখ এড়িয়ে ওখানে পা রাখা। আগেও বহুবার মৃত্যুর ঝুঁকি নিয়ে শত্রু এলাকায় ঢুকেছে রানা। তবে নিজের সমস্ত দক্ষতা প্রয়োগ করলেও হয়তো রিচি বা হ্যাঙ্ককে চমকে দিতে পারবে না। ধরে নিল, ঢিল ছুঁড়ছে বোলতার চাকে। কাজটা আসলে আরও কঠিন। কারণ, রিচি আর হ্যাঙ্ককে জীবিত ধরতে না পারলে নিরপরাধ হিসেবে আইনের চোখে নিজেকে প্রমাণ করতে পারবে না রানা।
রানা নিজে আহত। ভাল হতো পাশে ঘনিষ্ঠ ক’জন অভিজ্ঞ যোদ্ধা বন্ধুকে পেলে।
কিন্তু এখানে সাহায্য নেবে কার?
এবি পামবোর দেহরক্ষী দলনেতা চার্লস স্বীকার করেছে, অস্ত্রের ব্যাপারে তাদের কোনও অভিজ্ঞতা নেই। জঙ্গলে বৃদ্ধা মহিলার ওপর হামলা করবে না কেউ, সেটা জেনেই নিশ্চিন্তে জীবন পার করছে চার্লস ও তার দলবল।
ওরা নিরীহ মানুষ। দ্বীপে তাদেরকে নিয়ে যাওয়ার প্রশ্নই ওঠে না।
রানা এজেন্সির ছেলেরা অবশ্য ট্রেইণ্ড, কিন্তু ওদেরকেও এই ঝামেলায় জড়ানো ঠিক বলে মনে হচ্ছে না।
বাদ থাকল ঘনিষ্ঠ বন্ধু-বান্ধব।
সোহেল, সলীল, জাহিদ যে যার কাজে ব্যস্ত। তবে ডাকলেই যত দ্রুত সম্ভব এসে হাজির হবে।
কিন্তু বিসিআই এজেন্টরা আমেরিকায় পা রাখলেই সতর্ক হয়ে যাবে সিআইএ। কঠিন হবে সোহেলদের সঙ্গে গোপনে সাক্ষাৎ করা। তাছাড়া… এটা তো আসলে ওর একার যুদ্ধ।
আর হাতেও সময় নেই। মনে মনে বলল রানা, ‘না রে, ভুলে যা তুই আহত। যা করার তুই নিজেই করবি, আর দেখিস ঠিকই পারবি।’
ইগনিশনের দিকে হাত বাড়াতেই বাজল মোবাইল ফোন পকেট থেকে ওটা নিল রানা। ধারণা করছে আবারও ফোন করেছে চার্লস। হয়তো বলবে, দলবল নিয়ে যেতে চায় নোভাক দ্বীপে। সেক্ষেত্রে এককথায় তাকে মানা করে দেবে ও। কল রিসিভ করল রানা। না, ফোন চার্লসের নয়।
একমুহূর্ত পর জোসেফ গুডরিচের কণ্ঠস্বর চিনল রানা।
‘রানা! রা… না… আমার মস্ত বড় বিপদ!’ কেমন ভেঙে গেছে মানুষটার গলা। কী যেন হয়েছে তার।
‘জোসেফ, শান্ত হও। যা বলার ধীরেসুস্থে খুলে বলো। …কী হয়েছে?’
হড়বড় করে বলতে গিয়েও রানার কথায় থমকে গেল জোসেফ। কয়েক মুহূর্ত পর দীর্ঘশ্বাস ফেলল। ওদেরকে কিডন্যাপ করেছে, রানা! আমার পরিবারের সবাইকে!’
হঠাৎ রানার মনে হলো, বরফের মত শীতল একটা হাত মুচড়ে ধরেছে ওর হৃৎপিণ্ডটা। ‘কারা কিডন্যাপ করেছে, জোসেফ? খুলে বলো কী হয়েছে।’
‘আজ সকালে… ছিলাম শহরে… বাড়ির দিকে ফিরছি, সেসময়ে পাশ কাটিয়ে গেল পুলিশের একটা গাড়ি। ওটার ভেতর দেখলাম এলিসা আর বাচ্চাদেরকে। ভীষণ ভয় পেলাম। গাড়ি ঘুরিয়ে পিছু নেয়ার চেষ্টা করলাম। কিন্তু আমার পুরনো গাড়িটা পুলিশের ক্রুয়ারের সঙ্গে তাল মেলাতে পারল না। রানা, ওদেরকে ধরে নিয়ে গেছে!’
‘কিন্তু কেন তোমাদেরকে এসবে জড়াবে পুলিশ?’ জানতে চাইল রানা। ‘তাদের তো কিছুই জানা নেই। এলিসাকে গ্রেফতার করেছে পুলিশ?’
‘গ্রেফতার করেনি, রানা, শ্বাস আটকে ফেলল জোসেফ। ‘লোকটা কিডন্যাপ করেছে ওদেরকে!
‘একমিনিট, জোসেফ, কেন ভাবছ কিডন্যাপ করেছে?’
ওই পুলিশের ক্রুযার চালাচ্ছিল বিলি এস. কনরাড। তার সঙ্গে অন্য আর কোনও অফিসার ছিল না। আমার বাড়িতে গিয়ে এলিসা আর বাচ্চাদেরকে কিডন্যাপ করেছে।’ থরথর করে কাঁপছে জোসেফের কণ্ঠ। ‘আমি এখন কী করব, রানা?’
ডেপুটি শেরিফ বিলি এস. কনরাডের নাম শুনে চমকে গেছে রানা। নিচু গলায় বলল, ‘মাথা ঠাণ্ডা রাখো, জোসেফ। কিডন্যাপ না-ও হতে পারে। নিশ্চিত না হয়ে…’
‘কিডন্যাপ করেছে তা পরিষ্কার বুঝতে পেরেছি,’ রানাকে থামিয়ে দিল জোসেফ। ‘ঘণ্টাখানেক আগে ফোন করেছিল রিচি নোভাক।’
শিরশিরে শীতল অনুভূতি নামল রানার মেরুদণ্ড বেয়ে। এত জোরে ধরেছে মোবাইল ফোন, চাপ খেয়ে মৃদু মুড়মুড় আওয়াজ তুলল পলকা জিনিসটা। ‘রিচি নোভাক তোমাকে কী বলেছে, জোসেফ?’
‘বলেছে এলিসা আর বাচ্চাদেরকে গোপন জায়গায় নিয়ে গেছে। ওদেরকে খুঁজে পাবে না কেউ। বাঁচাতেও পারবে না। …তারপর বলতে লাগল, কীভাবে নির্যাতন করে খুন করবে ওদেরকে। তবে…’ গলা ভেঙে যেতেই চুপ হয়ে গেল জোসেফ। ফুঁপিয়ে উঠল কয়েকবার।
‘আর কী বলেছে রিচি?’ অসম্ভব গম্ভীর কণ্ঠে জানতে চাইল রানা।
জবাব দিল না জোসেফ গুডরিচ 1
‘কী বলেছে সেটা বলো, জোসেফ।’
গুঙিয়ে উঠল প্রাক্তন উকিল, ‘সে বলেছে বাচ্চাদের সামনে ধর্ষণ করবে এলিসাকে। তারপর এলিসার চোখের সামনে বাচ্চাদেরকে ছুঁড়ে ফেলবে অ্যালিগেটর ভরা বাইয়ুর ভেতর। প্রথমে মরবে টিনা। তারপর রব। আর শেষে রন। এরপর নাকি পা বেঁধে এলিসাকে ফেলবে রিচির প্রিয় অ্যালিগেটরের মুখে। … রানা, ওর প্রতিটা কথা বিশ্বাস করেছি! চিনি ওদেরকে! আমার আর কিছুই করার নেই! এলিসা আর বাচ্চাদের কিছু হলে আত্মহত্যা ছাড়া আর কিছুই করার থাকবে না আমার।’
‘আরও কিছু বলেছে রিচি, সেটা বলো,’ বলল রানা। অন্তরের ভেতর বুঝে গেছে, জোসেফের কাছে কী চেয়েছে নোভাকরা।
‘ওরা তোমাকে চায়, সেটাই একমাত্র শর্ত। আত্মসমর্পণ করবে তুমি। সেক্ষেত্রে এলিসা আর বাচ্চাদেরকে ছেড়ে দেবে।’ তিক্ত হয়েছে জোসেফের কণ্ঠ। ‘একটা লোকেশনে তোমাকে নিয়ে যেতে বলেছে। ওই মোটেলের নাম এন সার্কেল।’
‘আমি চিনি ওটা,’ বলল রানা।
‘ওখানে তোমার জন্যে রিচির দলের লোক অপেক্ষা করবে। রিচি বলে দিয়েছে, রাত নামার আগেই তুমি ওখানে না গেলে…’ বাচ্চাদের মত হু-হু করে কেঁদে ফেলল জোসেফ। ‘রানা, আমি শেষ হয়ে গেলাম! আর কিছুই করার নেই! কাউকে কিছু বলার নেই! জানি না এখন কী করব!’
ভীষণ শীতল অনুভূতি রানার বুকে। মোবাইল ফোন ধরা শক্ত মুঠিতে ঢিল দিল। চাপা স্বরে বলল, ‘আমার কথা শোনো, জোসেফ। মন দিয়ে শুনবে।’
‘শুনছি…’
‘একদম চিন্তা করবে না। সব ঠিক হয়ে যাবে। আমার কথা বুঝতে পেরেছ? নিরাপদ থাকবে তোমার পরিবার।’
‘কিন্তু…’
‘এর ভেতর কোনও কিন্তু নেই। রিচি নোভাক আমাকে চায়। তা সে পাবে। বদলে এলিসা আর বাচ্চাদেরকে ছেড়ে দেবে। যেমন চেয়েছে সে। তোমাকে শপথ করে বলছি, এলিসা আর বাচ্চাদেরকে সুস্থ অবস্থায় ফিরে পাবে তুমি।’
‘সেজন্যে আমাকে কী করতে হবে?’
‘চুপচাপ অপেক্ষা করো। তুমি কি বাসায়?’
‘না। ওখানে এখন গিজগিজ করছে পুলিশ। গেলেই বোধহয় গ্রেফতার করবে। যেভাবেই হোক, আমাদের সঙ্গে তোমার সম্পর্কের ব্যাপারটা জানাজানি হয়ে গেছে।’
রানা ভাবছে, কেউ না কেউ জেনেছে গুডরিচদের ওখানে উঠেছিল ও। পুলিশে যোগাযোগ করেছে সে। সেই লোক বোধহয় নোভাকদের দলের কেউ। সে বা তারা যোগাযোগ করেছে বিলি এস. কনরাডের সঙ্গে। ওই এলাকাতেই ছিল সে। পুলিশের কেউ যাওয়ার আগেই এলিসা আর বাচ্চাদেরকে কিডন্যাপ করেছে হারামি লোকটা। শেরিফ স্যাম শেরিড্যান হয়তো এখন ভাবছে কোথায় গেল তার ডেপুটি।
দীর্ঘক্ষণ চুপ করে থাকল রানা। ভাবছে প্রতিটি দিক।
একটা সময়ে বেসুরো কণ্ঠে জানতে চাইল জোসেফ, *রানা? তুমি কি এখনও লাইনে আছ, বাড়ি?’
‘আছি,’ বলল রানা, ‘ঠিক আছে, এবার জেনে নাও তোমার কী করতে হবে। আমি চাই দেরি না করে এক্ষুণি বাড়ি ফিরবে তুমি। যাতে তোমাকে গ্রেফতার করে পুলিশের লোক।’
‘তুমি কি পাগল হলে, রানা? তাতে কী উপকার হবে আমার পরিবারের?’
‘তুমি কি আমাকে বিশ্বাস করো, জোসেফ?’ জানতে চাইল রানা।
‘তা করি।’
‘গুড। তা হলে মন দিয়ে শোনো আমার কথা। মনের মাঝে গুছিয়ে নেয়া প্ল্যান জোসেফকে বলতে লাগল রানা।গুপ্তচর হিসেবে দেশ-বিদেশে গোপনে ঘুরে বেড়িয়েছে একাকী রানা। আগে ছিল কমাণ্ডো মেজর। জীবনে যেসব ট্রেইনিং নিয়েছে, তার ভেতর রয়েছে কিডন্যাপড্ মানুষকে উদ্ধার করা। পৃথিবীতে মস্তবড় ব্যবসা এখন কে অ্যাণ্ড আর। শুনলে মনে হতে পারে ওটা কোনও শিপিং লাইনের কোম্পানি বুঝি। তা নয়। কিডন্যাপ অ্যাণ্ড র‍্যানসম আজকালকার ক্রিমিনালদের সবচেয়ে লোভনীয় ব্যবসা। তাতে সহজেই মেলে অঢেল টাকা। বিবেকটাকে বিসর্জন দিলেই হলো। এ খেলায় যোগ দেয়ার মত উৎসাহী অপরাধীর অভাব নেই। টাকার গন্ধ পেয়ে নিরপরাধ মানুষকে নানাভাবে ফাঁদে ফেলছে তারা। তবে তাদের বিরুদ্ধে লড়তে কখনও দ্বিধা করেনি রানা। বহুবার হানা দিয়েছে কিডন্যাপারদের আস্তানায়। অপরাধীদের হাত থেকে ছুটিয়ে এনেছে অসহায় মানুষকে। তাদের বেশিরভাগই ছিল শিশু বা কিশোর বয়সী। মুক্তিপণ পেয়েও বেশিরভাগ সময় তাদেরকে মেরে ফেলতে চেয়েছে অপরাধীরা। সুতরাং, এসব অপরাধীদের প্রতি রানার হৃদয়ে বিন্দুমাত্র দয়া নেই। ওর হাতে মরেছে অন্তত দশজন কিডন্যাপার।
রানা ভাবছে, প্রথম সুযোগে এলিসা ও বাচ্চাদেরকে সরিয়ে নিয়ে কিডন্যাপারদের মুখোমুখি হবে। জোসেফ যখন বাড়ির দিকে ফিরছে, তার আগেই গন্তব্যের উদ্দেশে রওনা হয়েছে রানা। ভাল করেই বুঝিয়ে বলেছে জোসেফকে, যেন বাধা না দিয়ে পুলিশের হাতে নিজেকে তুলে দেয় সে। আর কাউকে বলবে না, কোথায় আছে এলিসা আর বাচ্চারা। বদলে জানাবে, রিচিরা হুমকি দিয়েছে, যেন মাসুদ রানাকে তুলে দেয়া হয় তাদের হাতে। গুডরিচদের ইচ্ছের বিরুদ্ধে পাহাড়ি ওই খামারে বসে নোভাকদের বিরুদ্ধে লড়াইয়ের প্ল্যান করছিল রানা। আর আজই বিকেলের আগে আবারও খামারে ফিরবে সে।
রানা জানে, জোসেফের কথা শোনার পর ওই খামারে চোখ রাখবে পুলিশের লোক। তাদের কেউ কেউ স্নাইপার। ওর জন্যে লুকিয়ে থাকবে জঙ্গলে। রোটর আর ইঞ্জিনের আওয়াজে রানা পালিয়ে যেতে পারে ভেবে হেলিকপ্টার ব্যবহার করবে না পুলিশ। একই কারণে সঙ্গে রাখবে না কে নাইন ইউনিট। এত বড় সুযোগ হাতছাড়া করবে না শেরিফ স্যাম শেরিড্যান। নিশ্চয়ই চাইবে খামারে উপস্থিত থেকে নেতৃত্ব দিতে। তার জীবনের সেরা দুর্ধর্ষ অপরাধী মাসুদ রানাকে গ্রেফতার করতে পারলে বাকি জীবন নিজের পিঠ চাপড়াবে সে। হয়তো খুশিতে আগামীকালই অবসর নেবে… কম তো করেনি জীবনে!
এসব ভেবেছে রানা। তবে বিপক্ষ জানে না, কী করতে চলেছে ও।
দুপুরে গুডরিচদের খামার অর্থাৎ গন্তব্যের কাছে পৌঁছে আরও সতর্ক হলো রানা। চোখ রাখল চারপাশে। একটু পর বুঝল, এদিকে নেই পুলিশের লোক। সম্ভবত খামারে ফাঁদ পেতে অপেক্ষা করছে তারা।
খামারের মাইলখানেক আগে জঙ্গলে টরাস গাড়িটা রেখে নেমে পড়ল রানা। চাকার দাগ মোছার চেষ্টা করল না। এবার যেটা করবে, সেজন্যে গোপনীয়তার প্রয়োজন নেই। ব্যাগ আর ধনুক হাতে কয়েক মুহূর্ত দাঁড়িয়ে থাকল রানা। জঙ্গলে পাখির কলকাকলি ছাড়া আর কোনও আওয়াজ নেই।
রানার হিসাব ঠিক হলে পৌনে এক মাইল দূরে জঙ্গলের মাঝে গুডরিচদের খামার। পশ্চিমে। অর্থাৎ টার্গেট মাত্র তেরো শত গজ দূরে। খামারবাড়ির বাইরে এক শ’ গজ এলাকায় বৃত্তাকারভাবে ফাঁদ পেতে ঘন জঙ্গলে লুকিয়ে থাকবে পুলিশের স্নাইপার। ধরে নেয়া যায়, বারো শ’ গজ যাওয়ার পর তাদের বৃত্তাকার কর্ডনের কাছে পৌঁছবে রানা।
পশ্চিমে চলল রানা। জঙ্গলে নানান স্বাভাবিক আওয়াজ। কোথাও কোথাও ঘন সবুজ গাছের ছাউনি ভেদ করে মাটিতে পড়ে দুলছে সোনালি রোদ। বাতাসের আর্দ্রতা আরও বাড়লে মনে হবে, হাঁটছে ও পানির ভেতর। ভিজে গেছে মাথার চুল ও ভুরু। নীরবে গাছপালার মাঝ দিয়ে এগিয়ে চলল। খেয়াল করছে চারপাশের প্রতিটা ছায়া ও নড়াচড়া। সাবধানে এড়িয়ে গেল ছোট একটা জলা এবং উপড়ে পড়া কয়েকটা গাছের কাও।
নিখুঁত হিসেব কষে জঙ্গলে বারো শ’ গজ যাওয়ার পর থামল রানা। সাবধানে বড় করে শ্বাস নিল। বাতাসে কটু গন্ধ। অথচ, লুইযিয়ানা স্টেট পুলিশের সোয়াট স্কুলের শিক্ষার্থীদেরকে ধোঁয়ার ব্যাপারে সতর্ক করা হয়। ক্লাসে মনোযোগী ছিল না এই লোক।
সামনে ডানদিক থেকে আসছে পোড়া গন্ধ।
নিঃশব্দে আরও ক’পা এগিয়ে দূরে গুডরিচদের বাড়িটা দেখল রানা। ওটা বড়জোর এক শ গজ দূরে। তবে আপাতত ওদিকে না গিয়ে অন্যকিছু খুঁজতে লাগল রানা। কয়েক মিনিটে পেয়ে গেল ওর প্রথম টার্গেট।
ধুলোবালি মেখে সবুজ ক্যামোফ্লেজ ড্রেস পরে জঙ্গলে বসে আছে লোকটা। সামনেই বাইপডে কালো রাইফেল। আরাম করে সিগারেট ফুঁকছে শাইপার।
তুমিই প্রথম টার্গেট, স্নাইপার সাহেব! মৃদু হেসে মনে মনে বলল রানা।উপড়ে যাওয়া এক গাছের কাণ্ডের ওপরে রাইফেলের নল রেখেছে পুলিশের মার্কসম্যান। নিজে আছে ঝোপের ভেতর। সামনে থেকে কেউ এলে পরিষ্কার তাকে দেখবে সে। অবশ্য পেছন থেকে কেউ এলে সেটা অন্য প্রসঙ্গ।
ট্যাকটিকাল সিচুয়েশনে কোনও কিছু নিশ্চিত ধরে নেয়া মস্তবড় ভুল। তা ছাড়া, স্নাইপারের আস্তানা থেকে কখনোই তিরিশ ডিগ্রির বেশি দেখতে চাওয়া অনুচিত। তাতে উল্টে নিজেদের লোকের গায়ে গুলি বিধিয়ে দেয়ার সম্ভাবনা বেড়ে যায়। তার চেয়েও খারাপ কাজ মাথা থেকে ট্যাকটিকাল হেলমেট খুলে অস্ত্র রেখে ডিউটির সময় ধূমপান করা।
পুলিশের স্নাইপার একেবারেই অদক্ষ, ভাবল রানা।
গাছের আড়াল নিয়ে পা টিপে এগোল ও। মাত্র তিন মিনিট পর পৌঁছুল টার্গেটের পেছনে। আশপাশে কেউ আছে তা বুঝল না লোকটা। তবে যখন টের পেল পেছনে এসে দাঁড়িয়েছে কেউ, ততক্ষণে দেরি হয়ে গেছে। স্নাইপারের কলার চেপে ধরে হেলমেটটা খটাস্ করে তারই কপালে নামাল রানা। এতই ব্যথা পেল লোকটা, একেবারে হতভম্ব হয়ে গেল। পরক্ষণে তাকে চোক হোল্ডে ধরল রানা। নিজেকে ছুটিয়ে নেয়ার উপায় নেই লোকটার। মাত্র আট সেকেণ্ডে বুজে গেল সামনের কর্টেক্স। নবম সেকেণ্ডে জ্ঞান হারিয়ে লুটিয়ে পড়ল স্নাইপার। তাকে নিয়ে এখন আর ভাবতে হবে না। তার ক্যামোফ্লেজ জ্যাকেট ছিড়ে দুটো ফিতার মত কাপড় সংগ্রহ করল রানা। প্রথমটা গোল পাকিয়ে পুরে দিল হাইপারের মুখে। দ্বিতীয়টা ব্যবহার করল তার মুখ বাঁধতে। লোকটার ডিউটি বেল্ট থেকে নিজের জন্যে ব্যাটনটা নিল রানা। স্নাইপারের পাউচ থেকে হ্যাণ্ডকাফ নিয়ে পাঁচ সেকেণ্ডে শেষ করল কাজ।
বিশ সেকেণ্ড পর চেতনা ফিরল লোকটার। চোখ মেলে দেখল হ্যাণ্ডকাফ আর বেল্ট দিয়ে আটকে ফেলা হয়েছে দুই কবজি ও দুই গোড়ালি। কোথাও যাওয়ার উপায় নেই তার!
বড় বড় চোখে চারপাশ দেখল স্নাইপার। কাছেই রানাকে দাঁড়ানো দেখে আঁৎকে উঠল। টিশটিশে ব্যথা থেকে বুঝল, ফুলে গেছে কপাল। তার রাইফেলটা হাতে তুলে নিয়েছে রানা। ওটা নতুন মডেলের আরএসএএসএস বা রেমিংটন সেমি-অটোমেটিক স্নাইপার সিস্টেম। এআর১৫ রাইফেলকে অনুসরণ করে তৈরি। ম্যাগাযিনে বিশটা বুলেট। সাধারণ মানুষের জন্যে বাজারে পাওয়া যায় না এই অস্ত্র। ম্যাগাযিন খুলে ওটা থেকে নিয়ে বুলেটগুলো নানান দিকের ঝোপে ফেলল রানা। কাছের গাছে ঠাস্ করে বাড়ি দিল রাইফেলের নল। ফলে অস্ত্রটা দেখতে হলো সাগর কলার মত বাঁকা।
‘এবার কোনাকুনি গুলি ছুঁড়তে পারবে,’ হাইপারকে জানাল রানা। জবাবে গোঁ-গোঁ করল লোকটা। ধুলোবালিতে গড়িয়ে নিজেকে মুক্ত করতে চাইছে। কাজটা অসম্ভব।
এক পলক তাকে দেখে নিয়ে জঙ্গলের অন্যদিকে চলল রানা। গুডরিচদের বাড়িকে বৃত্তের মাঝে রাখলে চারপাশে আছে একত্রিশ হাজার বর্গগজ। বাড়ির চারদিকের অন্তত এক শ’ গজ জঙ্গল বিপজ্জনক। গাছ ও ঝোপের মাঝ দিয়ে অদৃশ্য এক ঘড়ির কাঁটা অনুসরণ করল রানা। ধরে নিয়েছে ফিল্ড অভ ফায়ারের সীমানায় থাকবে তিন থেকে চারজন স্নাইপার। সঠিক সব জায়গায় অবস্থান নেবে, যাতে নিজেদের ভেতর ক্রসফায়ার শুরু না হয়।
আবারও হিসেব মিলে গেল রানার।
প্রথম স্নাইপারের অবস্থানকে যিরো ডিগ্রি ধরে নিলে দ্বিতীয় স্নাইপারকে পেল রানা ষাট ডিগ্রিতে। এক শত পঞ্চাশ ডিগ্রিতে তৃতীয়জন। এ দু’জন বোকার মত সিগারেট ফুঁকছে না। পুরো মনোযোগ কাজের প্রতি। কিন্তু তাতেও রক্ষা পেল না তারা। অদৃশ্য ভূতের মত হাজির হলো রানা। উভয় ক্ষেত্রে জ্ঞান হারাতে দুই স্নাইপার সময় নিল বড়জোর দশ সেকেণ্ড করে। প্রতিবার পেছন থেকে এসেছে রানা। ব্যাটনের কঠিন বাড়ি মেরে ঠাণ্ডা করে দিয়েছে তাদেরকে। ওদেরই বেল্ট ও হ্যাণ্ডকাফ ব্যবহার করে বেঁধে ফেলেছে তাদের হাত-পা।
এই তিন স্নাইপারের জন্যে দুঃখই লাগছে রানার। মুক্ত হওয়ার পর লজ্জায় লাল হবে এদের মুখ। তবে এ থেকে হয়তো বুঝবে শুধু ট্রেইনিং পেলেই হবে না, সম্যক অভিজ্ঞতা অর্জন করাও খুব জরুরি।
বৃত্তের অন্য অংশ সাবধানে ঘুরে দেখল রানা। বাদ গেল না গুডরিচদের ড্রাইভওয়ে। কাজটা শেষ হওয়ায় বুঝল, চতুর্থ স্নাইপার নেই।
আবারও তৃতীয় স্নাইপারের কাছে ফিরল রানা
সে ঘুমিয়ে আছে ঝোপের ভেতর। একটু দূরেই তার আরএসএএসএস রাইফেল। ওটার ক্ষতি করেনি রানা। বসে রাইফেলের স্কোপের ভেতর দিয়ে তাকাল গুডরিচদের বাড়ির দিকে। কোথাও কোনও নড়চড়া নেই। শব্দ বলতে ওদিকের খাঁচা থেকে এল মুরগির কক-কক আওয়াজ। ওকে ধরতে কতজন ট্রুপারকে সঙ্গে এনেছে শেরিফ শেরিড্যান, কে জানে!
তবে এবার সময় হয়েছে সংখ্যা জেনে নেয়ার।
রাইফেল রেখে ব্যাগ নামিয়ে পরের কয়েক মিনিটে তৈরি হয়ে নিল রানা। কাজটা শেষ হতেই আবারও নিল রাইফেল। কাউকে গুলি করবে না। লড়াই করতেও এখানে আসেনি। রাইফেলের নল আকাশে তাক করে সেফটি ক্যাচ অফ করল রানা। পরক্ষণে টান দিল ট্রিগারে।
হাই-ভেলোসিটি রাইফেলের বিকট গর্জনে খানখান হলো চারপাশের নিস্তব্ধতা। মাত্র ক’সেকেণ্ডে খালি হলো বিশ রাউণ্ডের ম্যাগাযিন। যে-কেউ ভাববে, যুদ্ধ লেগেছে কাডাহাডাচো ক্রিক এলাকায়। কর্কশ আওয়াজ ছেড়ে গাছ থেকে উড়াল দিয়েছে এক দঙ্গল পাখি। ভীষণ ভয় পেয়ে ডানা নেড়ে পালাতে চাইছে গুডরিচদের মুরগিগুলোও। মাসুদ রানাকে গ্রেফতারের জন্যে লুকিয়ে থাকা পুলিশ সদস্যদের কেউ কেউ বেরিয়ে এসেছে ড্রাইভওয়েতে। মস্তবড় গোলাঘর থেকে বেরোল দু’জন। তিনজন গেল ছাউনির ভেতর। ওখানেই থাকে জোসেফের গাড়ি। দুই পুলিশ অফিসার এল বাড়ির দু’দিক থেকে। পিস্তল ও বন্দুক হাতে পরস্পরের ভেতর আলাপ করছে সবাই। তারা লুইযিয়ানার সেরা পুলিশ সদস্য। কাজ বুঝে নিতে দেরি হলো না কারও
রাস্তা থেকে এসে গুডরিচদের উঠানে ঢুকল পুলিশের দুটো ডজ চার্জার গাড়ি। তীক্ষ্ণ আওয়াজে বাজছে সাইরেন। ছাতে জ্বলছে নীল আলো। দুই গাড়ির পিছু নিয়ে এল বিশাল আকারের ছয় চাকাওয়ালা কালো এক প্যারামিলিটারি ভেহিকেল। ওটার সামনে পোক্ত র‍্যামিং বার। গাড়ির দু’দিকে বড় করে লেখা: শেরিফ। কড়া ব্রেক কষে পুলিশের দুই গাড়ির মাঝে থামল দানবের মত গাড়িটা।
আগেই স্নাইপার রাইফেল রেখে ধনুক হাতে নিয়েছে রানা। তৃণে মাত্র তিনটে তীর, প্রতিটায় জড়ানো আছে স্টিল উল। নোভাকদের ডিসটিলারিতে ওয়াকি-টকির ব্যাটারি ও জালের মত স্টিল উল কাজে লেগেছিল। এবার দেখা যাক এখানেও একই কৌশল খাটে কি না। পুলিশদের গাড়ি উঠানে ঢুকতেই ধনুকের ছিলায় তীর জুড়ে নিয়েছে। একটানে কানের কাছে নিল ছিলা। ব্যাটারির টার্মিনাল তীরের ডগা স্পর্শ করতেই লাল আগুন জ্বলে উঠল স্টিল উলের গায়ে। একটা পুলিশের ডজ গাড়ির পেছনদিকে তাক করে তীর ছুঁড়ল রানা। স্যাৎ করে গিয়ে গাড়ির পাতলা বড়ি ভেদ করল তীর। তবে নিখুঁত হয়নি লক্ষ্যভেদ। ফিউয়েল ট্যাঙ্কের ঢাকনি ভেদ না করে দুই ইঞ্চি দূরে লেগেছে জ্বলন্ত শলাকা।
অবশ্য তাতেই কাজ হলো। পেট্রল ট্যাঙ্কের ভেতর স্টিল উলের আগুন ঢুকতেই কমলা আগুন ধরে গেল গাড়িতে। দরজা খুলে মাটিতে ঝাঁপিয়ে পড়ল ভেতরের দুই পুলিশ। ধুলোর ভেতর গড়াতে শুরু করেছে। কাপড়ের আগুন নিভে যেতেই উঠে দৌড় দিল নিরাপদ জায়গা লক্ষ্য করে। আমড় সোয়াট গাড়ির পেছন থেকে লাফ দিয়ে নেমেছে মিলিটারি পোশাক পরা ট্রুপাররা। কাঁধে অস্ত্র তুলে নানান দিকে খুঁজছে টার্গেট। এ দলকে সাধারণ পুলিশের চেয়ে দক্ষ বলে মনে হলো রানার। পুলিশের লোক ধরে নিয়েছে হামলা হয়েছে তাদের ওপর। এদিক ওদিক গুলি করছে তারা। রানার মাথার ওপর দিয়ে গেল দুটো বুলেট। তৃতীয়টা লাগল ছয় ফুট দূরের এক গাছের কাণ্ডে। কপাল নিতান্ত খারাপ না হলে আহত হওয়ার কথা নয় রানার। কেউ জানে না কোথা থেকে এসেছে তীর।
ধনুকে দ্বিতীয় তীর জুড়ল রানা। ছিলা টেনে নিল কানের কাছে। ব্যাটারির টার্মিনালের স্পর্শে স্টিল উল জ্বলে উঠতেই ছেড়ে দিল ছিলা। উঠানে কালো ধোঁয়ার ভেতর দিয়ে দ্বিতীয় গাড়ির পেট্রল ট্যাঙ্কে ঢুকল তীর। ফলাফল একই, তবে এবার আগ্নেয়গিরির মত বিস্ফোরিত হলো ট্যাঙ্ক। আগুনের হলকা গিয়ে পড়ল সোয়্যাট ট্রাকের ওপর। কাভার নেয়ার জন্যে নানাদিকে ছুটল ট্রুপাররা। ক্যাব থেকে নেমে ঝেড়ে দৌড় দিল ড্রাইভার। ঘন কালো ধোঁয়ার ওদিকে আড়াল নিচ্ছে সবাই। কয়েকজনকে জঙ্গলে ঢুকতে দেখল রানা। খড়-খড় শব্দ তুলছে রেডিয়ো। কর্কশ গলায় চিৎকার করে পরস্পরের সঙ্গে কথা বলছে পুলিশ অফিসাররা। চড়চড় আওয়াজে গাড়ি পুড়িয়ে দিচ্ছে কমলা আগুনের শিখা।
আহত না হলেও হতভম্ব হয়েছে শেরিফের লোক। কেউ কেউ ভাবছে, উচিত ছিল সঙ্গে কুকুরের দল আনা। ভাল হতো আকাশে হেলিকপ্টার থাকলে।
উঠান ও বাড়ির দিকে তাকাল রানা। শেষ তীরটা ওর কাছে রয়ে গেলেও আপাতত কাজে লাগবে না। রনের দেয়া ধনুকটা মাটিতে রেখে আদরের ভঙ্গিতে ওটার গায়ে দুটো চাপড় দিল রানা। পরক্ষণে কাঁধে ব্যাগ তুলে জঙ্গলের ভেতর দিয়ে এগিয়ে চলল বাড়ির পেছন দিক লক্ষ্য করে।গুডরিচদের কিচেনে অস্থায়ী কমাণ্ড সেন্টার করেছে শেরিফ স্যাম শেরিড্যান। কয়েকটা বিস্ফোরণের আওয়াজের পর এ মুহূর্তে বাইরের কাণ্ড দেখে চোয়াল ঝুলে গেছে তার। বুঝতে পারছে না কীভাবে গুবলেট হলো সুষ্ঠুভাবে সাজানো গুছানো নিখুঁত অপারেশন। চোখের সামনে দুঃস্বপ্ন দেখছে ভীত পুলিশ অফিসাররা। ছড়িয়ে ছিটিয়ে রেডিয়োতে আলাপ করছে। কারও জানা নেই কীভাবে নিয়ন্ত্রণে আসবে এই অস্বাভাবিক পরিস্থিতি। শেরিড্যান ভাবতে শুরু করেছে, স্পেশাল ফোর্সের বন্ধু-বান্ধবদেরকে নিয়ে খামারে হামলা করেছে বদমাশ মাসুদ রানা। অথচ, এটা ছিল কল্পনাতীত!
‘সাক্ষাৎ শয়তান!’ বিড়বিড় করল শেরিফ। নিজ চোখে যা দেখছে, বিশ্বাস করতে কষ্ট হচ্ছে। কোনও দিকে খেয়াল নেই বলেই একটু দেরিতে টের পেল, এইমাত্র তার হোলস্টার থেকে তুলে নেয়া হলো প্রিয় রিভলভারটা।
ঝট্ করে ঘুরেই চমকে গেল সে। গানবেল্ট হাতড়ে দেখল খালি হয়েছে তার হোলস্টার। কর্কশ স্বরে বলল শেরিড্যান, ‘তুমি!’ নিজের .৪৫ কোল্ট এখন তাক করা ত বুকের দিকে!
‘আপনি তো অপারেশন কমাণ্ডার, তাই ভাবলাম এখানেই আপনাকে পাব,’ কিচেনের ওঅর্কটপে হেলান দিল রানা। মাত্র একদিন আগেও এ ঘরে বসে রনকে অ্যালজেব্রা করতে দেখেছে। রান্না করছিল জোসেফ গুডরিচ। তবে এখন রন, রব, টিনা আর ওদের মা বন্দি নোভাকদের দ্বীপে। জেলহাজতে রাখা হয়েছে জোসেফ গুডরিচকে।
কথাগুলো ভাবতে খারাপ লাগল রানার। ওর রাগটা গিয়ে পড়ল শেরিফের ওপর। ভারী ক্যালিবারের রিভলভারের হ্যামার কক করে লোকটার পেটে নল তাক করল রানা। অস্ত্রটা খাপে খাপে বসেছে ওর মুঠোয়। ভারসাম্যও চমৎকার। আধুনিক পলিমার ও অ্যালয়ের মিশ্রণ নয়, সত্যিকারের ওয়ালনাট ও নীল ইস্পাতের পুরনো অস্ত্র। ওটার নল সামান্য ওপরে তুলল রানা। ‘আপনি তো কাউবয়ের মত রিভলভার ব্যবহার করেন। বোধহয় বাস করেন ঊনবিংশ শতকে?’
‘আমারই অস্ত্র আমার দিকে তাক করে মস্ত ভুল করেছ, মাসুদ রানা!’ রাগী গলায় বলল শেরিফ।
‘অন্য কারও অস্ত্র তাক করলে খুশি হতেন?’ জানতে চাইল রানা।
এজন্যে চরম শাস্তি পাবে,’ জানালা দেখাল শেরিড্যান। বাইরে ছোটাছুটি করছে ক’জন পুলিশ অফিসার। গুলি করছে জঙ্গল লক্ষ্য করে। অন্যরা কাভার নিয়েছে নানান জায়গায়। প্রাথমিক হামলা শেষ হলেই একত্র হবে। ‘ওরা একবার টের পেলে আর পালাতে পারবে না কোথাও।’
‘চেয়েছি ওদের মনোযোগ বিক্ষিপ্ত করতে,’ বলল রানা। ‘খুব খারাপ করিনি নিজের কাজে, কী বলেন?’
‘কী চাও তুমি? এখানে এসেছ কেন?’
‘চাই আপনার খানিকটা একান্ত ব্যক্তিগত সময়,’ বলল রানা। ‘সেজন্যেই এসেছি। পালাতে পালাতে বিরক্ত হয়ে গেছি। তাই ভাবলাম, উল্টে কিছু করে দেখাই। তাই নিজেই এলাম।’
মাথা নাড়ল শেরিফ স্যাম শেরিড্যান। দেখা দিতে গিয়ে অনেক ঝামেলায় জড়িয়ে গেছ। হয়তো মরবেও সেজন্যে।’
‘আমি এসেছি আপনার কাছে আত্মসমর্পণ করতে,’ বলল রানা। ‘আপনি তো আর এমন লোক নন যে নিরীহ মানুষের ওপর গুলি ছুঁড়বেন— অবশ্য আপনার হাতে কোনও অস্ত্র থাকলে তবেই সে প্রশ্ন উঠত, তাই না?’
তিক্ত হাসল শেরিড্যান। ও, নিজেকে এখন নিরপরাধ বলে মনে হচ্ছে তোমার?’
‘আপনি ভাল করেই জানেন, আমি সত্যিই নিরপরাধ। নিজের বিবেকের কাছে প্রশ্ন করুন। নষ্ট করেছি কয়েকটা গাড়ি, আর আমার ওপর হামলে পড়েছে বলে ছেঁচে দিয়েছি আপনার এক ডেপুটির নাক-মুখ, এ ছাড়া কারও কোনও ক্ষতি করিনি। মন দিয়ে শুনুন, শেরিড্যান, আমি খুন করিনি লিয বাউয়ারকে। মহিলা ছিল আমার বড়বোনের মত। পছন্দ করতাম। আর পছন্দের কাউকে খুন করা আমার অভ্যেস নয়। আরও একটা কথা মন দিয়ে জেনে নিন, আমি নিজে লিয়কে খুন না করলেও ভাল করেই জানি, কে বা কারা খুন করেছে ওকে।’
চুপ করে রানাকে দেখছে শেরিফ স্যাম শেরিড্যান।
‘একটু ভেবে দেখুন,’ বলল রানা, ‘আপনি নিজেই ওখানে গিয়ে দেখেছেন কী ঘটেছে নোভাকদের ডিসটিলারিতে।’
জিভ দিয়ে ওপরের ঠোঁট ভেজাল শেরিফ। চোখ সরু করে দেখছে রানাকে। মুখটা পাথরের ক্লিফের মত রুক্ষ। চাপা স্বরে বলল সে, ‘তার মানে হামলা করেছিলে তুমিই? অবশ্য আমিও তাই ভেবেছি।’
‘আপনার মনে হয়নি, কেন ওখানে হামলা করলাম?’ বলল রানা। ‘ওটা যৌক্তিক নয়। অথচ, ঠিকই গেলাম তিন নোভাককে বন্দি করতে। এখন তারা বেঁচে আছে দু’জন। আর সেজন্যে নিজেকে দোষও দিচ্ছি।’
‘বলতে চাইছ লিয বাউয়ারকে খুন করেছে নোভাকরা?’
‘আপনার তো অনেক বুদ্ধি! এজন্যেই বোধহয় আপনাকে শেরিফ করেছে ওরা। মাথায় কথাটা ভালো করে গুঁজে নিন, মিথ্যা বলছি না। নিজেও সেটা বুঝতে পারছেন। নইলে আপনার চোখে-মুখে বিস্ময় নেই কেন? আপনার জানা আছে, কত বড় জানোয়ার ওই নোভাকরা। অথচ, তাদের বিরুদ্ধে কিছুই না করে বছরের পর বছর ধরে তাদেরকে বেড়ে উঠতে দিয়েছেন। তবে এবার সময় হয়েছে কিছু করার।’
‘তা-ই?’ ঠোঁট বাঁকা করে রানাকে দেখল শেরিড্যান।
‘হ্যাঁ, শেরিফ। ওই খুনের ব্যাপারে আরও কিছু বিষয় জানলে ভাল লাগবে না আপনার।’
শুনে দেখি সেসব কী?’
‘আপনার ডেপুটি শেরিফ বিলি এস. কনরাড প্রথম থেকেই এসবে জড়িয়ে আছে। সে নোভাকদের লোক।’
তিক্ত চেহারা করল শেরিড্যান। ‘তুমি কি পাগল হলে?’
নিষ্কম্প হাতে রিভলভার ধরেছে রানা। বামহাতে শার্ট তুলে দেখাল পেটের ক্ষত। ‘আপনার ডেপুটির কাজ।’
কুঁচকে গেছে শেরিফ শেরিড্যানের ভুরু।
‘এজন্যেই সে রাতে লিযের বাড়ি থেকে বহু দূর পর্যন্ত রক্তের চিহ্ন পেয়েছেন,’ বলল রানা। ‘বুটের খাপ থেকে ছোরা নিয়ে আমার বুকে গেঁথে দিতে চেয়েছিল কনরাড। তবে তার আগে গুলি করতে চেয়েছে বেআইনি অস্ত্র দিয়ে। ফাইল মেরে তুলে ফেলা হয়েছিল এটার সিরিয়াল নম্বর। নিজেকে তখন জিজ্ঞেস করেছি, এ ধরনের অস্ত্র একজন ডেপুটির হাতে কেন? এ ব্যাপারে আপনার কী মনে হয়, শেরিফ?’
চুপ করে থাকল শেরিড্যান। শান্ত হয়েছে বাইরের পরিবেশ। পুলিশ অফিসাররা বুঝেছে, আর হামলা হবে না।
‘রিচি আর হ্যাঙ্ক নোভাক কিনে নিয়েছে কনরাডকে বলল রানা। ‘ওরা আমাকে ফাঁদে ফেলতে চেয়েছিল, যেন ফেঁসে যাই খুনের দায়ে। আর আপনার ডেপুটির কাজ ছিল চিরকালের জন্যে আমার মুখটা বুজে দেয়া, যাতে আদালতে দাঁড়িয়ে কিছু বলতে না পারি। ওখানেই কেস খতম। কিন্তু সফল হলো না কনরাড। আপনার বোধহয় জানা নেই, তাকে আরেকটা কাজ দিয়েছে নোভাকরা। হয়তো ভাবছেন, খামারে কেন নেই এলিসা গুডরিচ আর তার সন্তানরা। এর জবাবে বলব, আজ সকালে তাদেরকে কিডন্যাপ করে নোভাকদের ওখানে নিয়ে গেছে কনরাড। আপাতত ওরা জিম্মি।
ফ্যাকাসে হলো শেরিড্যানের মুখ। ‘একমিনিট, রানা! জোসেফ গুডরিচ তো এখন আমার জেলখানায়। ছেলে-মেয়ে আর স্ত্রী কিডন্যাপ হলে মুখ খুলল না কেন সে?’
‘কারণ কিছু বলতে আমি তাকে নিষেধ করেছি,’ বলল রানা। ‘এটাই ভাল যে আমার কাছ থেকে শুনবেন আপনি। গোটা ব্যাপারটা খুব জটিল হয়ে গেছে।’
‘কিন্তু…’
‘শেরিফ, টাকার জন্যে গুডরিচদেরকে জিম্মি করেনি রিচি আর হ্যাঙ্ক। ওদেরকে ছেড়ে দেয়ার বদলে হাতের মুঠোয় আমাকে চায় তারা। রিচি আর হ্যাঙ্কের ধারণা আমার জন্যেই খুন হয়েছে তাদের ছোটভাই প্যাট্রিক। তবে এখন আমাকে না পেলে রাগের বশে এলিসা আর বাচ্চাদের খুন করবে তারা। আমি যাব ওদেরকে উদ্ধার করতে। তবে তার আগে এখানে এসেছি, যেন তুলে নেয়া হয় আমার বিরুদ্ধে মিথ্যা মামলা। সেক্ষেত্রে চারপাশ থেকে হামলা হবে না আমার ওপর।’
চুপ করে রানাকে দেখছে শেরিফ স্যাম শেরিড্যান।
‘যদি বেঁচে থাকি, নোভাক দ্বীপে গিয়ে বন্দি করব রিচি আর তার ভাইকে। পৌঁছে দেব আপনার অফিসে।’
যে দৃষ্টিতে চেয়ে আছে শেরিড্যান, রানার মনে হলো লোকটা দেখছে ভিনগ্রহের প্রাণী।
কয়েক মুহূর্ত পর মাথা নাড়ল শেরিফ। ‘তোমার একটা কথাও বিশ্বাস করছি না।’
‘তা হলে ডেকে জিজ্ঞেস করুন আপনার ডেপুটি বিলি এস. কনরাডকে, সকালে কোথায় ছিল সে।’
আবারও ভুরু কুঁচকে ফেলল শেরিড্যান। ‘সেজন্যেই কেমন অবাক লাগছে। সকালেই ম্যালয়দের সঙ্গে কথা বলার পর রেডিয়োতে কনরাডের সঙ্গে যোগাযোগ হয়েছে। আর তারপর কোথায় যেন গেছে সে। অথচ, অনেক আগেই তার এখানে পৌঁছে যাওয়ার কথা।’
শ্বাস ফেলল রানা। বুঝে গেছে, প্রতিবেশী বুড়ো-বুড়ির কাছ থেকেই ওর খোঁজ পেয়েছে এরা। নরম সুরে বলল রানা, ‘কিন্তু এখানে পৌঁছে কোনও রিপোর্ট আপনাকে দেয়নি কনরাড, তাই না?’
মাথা দোলাল শেরিফ। ভয়ঙ্কর ভ্রুকুটি করেছে সে। ‘এটাও জানি না সে এখন কোথায় আছে।’
‘সে হয়তো এখন আছে নোভাক দ্বীপে, বিয়ার গিলতে গিলতে হাসছে আপনাকে বোকা বানাতে পেরে,’ বলল রানা।
ফ্যাকাসে হয়েছে শেরিফের মুখ। ‘কী জানি, মাসুদ রানা। আসলেই কিছু বুঝতে পারছি না।’
চট্ করে হাতঘড়ি দেখল রানা। ‘এন সার্কেল মোটেল থেকে আমাকে তুলে নেবে নোভাকদের লোক। ওখানে আমাকে পৌছুতে হবে রাত নামার আগেই। নইলে খুন হবে এলিসা, রন, রব আর টিনা। কাজেই কী করবেন ভেবে দেখুন। আপনাকে দেখিয়ে দিয়েছি আমার হাতের সব তাস।’
ভীষণ দ্বিধা শেরিফের চোখে। ক’মুহূর্ত পর জানতে চাইল, ‘তো তুমি চাও যেন তোমার বিরুদ্ধে মামলা তুলে নেয়া হয়?’
আনকক করে শেরিফের দিকে রিভলভারের বাঁট এগিয়ে দিল রানা। কয়েক সেকেণ্ড অস্ত্রটা দেখে ওটা হাতে নিল শেরিফ। নল তাক করল না রানার দিকে। চোখ থেকে মিলিয়ে যাচ্ছে সন্দেহের ছাপ।
হাতদুটো শেরিড্যানের দিকে বাড়িয়ে দিল রানা। সহজ সুরে বলল, ‘আমার কথা শুনুন, শেরিফ। ভঙ্গি করুন বন্দি করেছেন আমাকে। সোজা নেবেন ভিলেনিউভ শহরে চারদিকে খবর ছড়িয়ে পড়বে, বহু কষ্টে ভীষণ বিপজ্জনক এক সশস্ত্র অপরাধীকে বন্দি করেছেন দুর্ধর্ষ শেরিফ। ফলে নিজের পেশার সেরা সময় পার করবেন আপনি।’
‘তারপর কী করব?’ রানাকে দেখল শেরিফ।
‘অফিসে ডাকবেন ডেপুটি বিলি এস. কনরাডকে। ভঙ্গি করবেন সবই স্বাভাবিক আছে। সে আসার আগে অফিসেই বসে থাকব আমরা।’
‘ধরলাম তোমার কথাই ঠিক… কিন্তু নিজের দোষ স্বীকার করবে সে? জানিয়ে দেবে খুনিদের সঙ্গে হাত মিলিয়ে কুকীর্তি করে চলেছে? ব্যাপারটা এত সহজ নয়। কোনও প্রমাণ নেই তার বিরুদ্ধে।’
‘মুখ খুলবে, এ ব্যাপারে আমার মনে কোনও সন্দেহ নেই,’ বলল রানা। ‘ওর মুখেই সব শুনতে পাবেন আপনি।’মাঝ দুপুরে সাইরেন বাজিয়ে ভিলেনিউভ শহরে ঢুকল পুলিশের কনভয়। সবার আগে শেরিফের ক্রুযার। কোর্ট স্কয়্যারে গিয়ে থামল গাড়িগুলো। চারপাশে খবর ছড়িয়ে গেল ম্যান-হান্ট শেষ। ধরা পড়েছে খুনি মাসুদ রানা। সেই রাতে খুনের পর থেকে ব্যস্ত হয়ে খবর চালাচালি করছে স্থানীয় মিডিয়া। এবার নতুন খবরের জন্যে সবাই ছুটল শেরিফ ডিপার্টমেণ্ট লক্ষ্য করে। গত কয়েক দিন শহরের সাধারণ মানুষ ভয়ের ভেতর ছিল, যে-কোনও সময়ে বাড়িতে ঢুকবে ভয়ঙ্কর খুনি মাসুদ রানা। লোকটাকে জেলহাজতে নেয়া হয়েছে জানার পর স্বস্তির শ্বাস ফেলল তারা। আদালত ভবনে পুলিশের কর্ডনের বাইরে থেকে ক্লিক-ক্লিক শব্দে রানার ছবি তুলল ফোটো সাংবাদিকরা। হাতকড়া পরা মাসুদ রানাকে গাড়ি থেকে বের করে কোর্ট হাউসে ঢুকল শেরিফ স্যাম শেরিড্যান। সদর দরজার পাহারায় থাকল সশস্ত্র একদল পুলিশ। খুনি মাসুদ রানা পালিয়ে যাওয়ার চেষ্টা করলে সামান্য দ্বিধা না করে গুলি চালানো হবে।
কিন্তু বাইরের জনসমাবেশ থেকে দূরে ভবনের ভেতর হলো ভিন্ন পরিবেশ। এমন কী শেরিফের ডেপুটিরাও নিশ্চিত হতে পারল না, শেরিফ আনুষ্ঠানিকভাবে মাসুদ রানাকে অভিযুক্ত করেছে কি না। এ-ও কেউ জানে না, মাসুদ রানার সাধারণ অধিকারের ব্যাপারে তাকে কিছু জানানো হয়েছে কি হয়নি। তবে আইনি পক্ষের সবাই ধরে নিল, শেরিফ যেহেতু একা মাসুদ রানাকে গ্রেফতার করেছে, কাজেই বন্দি করার পর আইনি দিকগুলো জানিয়ে দিয়েছে সে। সবাই বুঝতে পারছে, এটা সাধারণ কোনও গ্রেফতার নয়। কী যেন হয়েছে শেরিফের। ফিঙ্গার প্রিন্ট নেয়া, ফোটো তোলা আর ক্লোভিস প্যারিশের কোর্ট ভবনের বেইসমেন্টের সেলে মাসুদ রানাকে নিয়ে বন্দি করা হয়নি। অস্বাভাবিক আচরণ করছে শেরিফ। ভবনে ঢুকে লম্বা করিডোর পার হয়ে অপরাধীকে নিয়ে সোজা গিয়ে ঢুকেছে নিজের অফিসে। শুধু তা-ই নয়, মাসুদ রানা ঢোকার পর বন্ধ করে দিয়েছে অফিসের দরজা। জানা যাচ্ছে না ভেতরে কী করছে তারা।
প্যারিশের সবাই জানে, কখনও কখনও আইনের বাইরে গিয়ে কাজ করে শেরিফ স্যাম শেরিড্যান। সবাই ভাবছে, এই গ্রেফতারটাও সে ধরনের কিছু। শেরিফের অফিসের বাইরের করিডোরে সঙ্গীদের উদ্দেশে বলল ডেপুটি ফিল জনসন, ‘ব্যাপারটা আসলে কী, রে? জেলে ভরল না কেন?’
জবাবে মাথা নাড়ল ডেপুটি শেরিফ লট সুয়ের। ‘কিছুই তো বুঝতে পারছি না, দোস্ত।’
একটু পর অফিসের দরজা খুলে করিডোরে মাথা বের করল শেরিফ। ‘ফিল, এখানে নিয়ে এসো কনরাডকে। বলবে, ওর জন্যে নতুন অ্যাসাইনমেন্ট আছে। ব্যক্তিগতভাবে ওকে সব বুঝিয়ে দেব। যেন দেরি না করে চলে আসে আমার . অফিসে।’
‘যাচ্ছি, শেরিফ, দ্বিধা নিয়ে বলল ফিল জনসন। দরজার ফাঁক দিয়ে চট্‌ করে উঁকি দিল ঘরের ভেতর। উৎকণ্ঠা নিয়ে জানতে চাইল, ‘কোথাও কোনও সমস্যা হয়নি তো, স্যর?’
‘না, সমস্যা হয়নি। তুমি সময় নষ্ট করছ, ফিল। দৌড়ে গিয়ে নিয়ে এসো কনরাডকে।’ ঘরে ঢুকে দরজা বন্ধ করল শেরিড্যান। জানালার কাছের সোফায় গিয়ে বসল। চিন্তায় ডুবে যাওয়ার আগে ভাবল, জীবনে ক’ঘণ্টা ঘুমাতে পেরেছি?
‘নাইস ওঅর্ক,’ বলল রানা। ‘এতেই কাজ হওয়ার কথা। এরই ভেতর সব জেনে পালিয়ে না গিয়ে থাকলে চলে আসবে কনরাড।’
‘তোমার কথা শুনে মস্ত ঝুঁকি নিয়েছি,’ কড়া গলায় বলল শেরিফ। ‘তবে আমি তোমার বুযম ফ্রেণ্ড নই যে যা খুশি বলবে আর তা-ই করব।’
‘বুযম ফ্রেণ্ড হয়ে যাবেন শীঘ্রিই,’ হাসল রানা। ‘আমার ভুল হয়ে না থাকলে, ক্যারিকে খুন করার সময়ই আপনার ক্যারিয়ারের সেরা ব্লাণ্ডারটা করেছেন আপনি,’ বলল রানা। ‘দ্বিতীয় ভুল আমার নামে হুলিয়া জারি। যদি সব কথা প্রকাশ পায় তা হলে দুনিয়া জানবে, কত বড় ভুল করেছে আপনার ডিপার্টমেন্ট। ক্যারির কথা মনে আছে না আপনার? নাকি ভুলে গেছেন কত বড় ভুল করেছিলেন?’
‘তুমি কি আমাকে আইনি হুমকি দিচ্ছ?’
‘তা দিচ্ছি না। তবে, বলা যায় না, জোসেফ হয়তো আপনাকে জেল খাটাতে চাইবে। ও দক্ষ উকিল।’
তিক্ত চেহারা করল শেরিড্যান। ‘কী বলতে চাইছ বুঝতে পেরেছি, রানা। তবে তুমি মিথ্যা বলে থাকলে…
‘সেক্ষেত্রে গাড়ি চুরি, অফিসারকে পিট্টি দেয়া আর পুলিশের জিনিসপত্র নষ্টের দায়ে জেল খাটিয়ে ছাড়বেন, তাই না?’ বলল রানা। ‘বোধহয় বেআইনি ডিসটিলারি ধ্বংস করে দেয়ায় আমার বিরুদ্ধে অভিযোগ তুলবে না আদালত। আগে যা বললাম, তার বাইরে আমার বিরুদ্ধে আর কিছু প্রমাণ করতে পারবেন না।’
‘আর খুনের দায়?’ বলল শেরিফ, ‘প্রমাণ না হওয়া তক তোমাকেই অপরাধী ধরে নেব।’
শেরিফের দিকে হ্যাণ্ডকাফ পরা দু’হাত বাড়িয়ে দিল রানা। ‘হাত খুলে দিলে অখুশি হব না। ভয় পাবেন না, হাত খোলা হলেও আপনাকে পিটিয়ে অজ্ঞান করব না।’
রাগ চেপে নাক দিয়ে ঘোঁৎ আওয়াজ ছাড়ল শেরিড্যান। কয়েক মুহূর্ত পর ডেস্ক থেকে চাবি নিয়ে খুলে দিল রানার হ্যাণ্ডকাফ।
‘অনেক ধন্যবাদ।’ সোফায় হেলান দিয়ে বসল রানা। ডেস্কের পেছনের চেয়ার দখল করল শেরিড্যান। হোলস্টার থেকে নিয়ে ডেস্কে রাখল পুরনো রিভলভার। ওটার নল রেখেছে রানার বুকের দিকে।
‘এখনও আমাকে বিশ্বাস করছেন না?’ জানতে চাইল রানা।
‘সত্যি বলছ কি না ঠিকই বুঝব,’ বলল শেরিড্যান।
চোখ বুজে বিলি এস. কনরাডের জন্যে অপেক্ষায় থাকল রানা। বাইরে থেকে ওকে দেখলে যে-কেউ বলবে: ও চুপচাপ স্বভাবের শান্তিপ্রিয় মানুষ। তবে টিকটিক করে প্রতিটা সেকেণ্ড পেরোচ্ছে, আর ওর মগজে কে যেন বলছে: ফুরিয়ে আসছে সময়। বারবার মনে পড়ছে এলিসা, রন, রব আর টিনার মুখ। এদিকে বোধহয় চিন্তায় পাগল হয়ে গেছে জোসেফ গুডরিচ।
নীরব পঁয়তাল্লিশ মিনিট পর বিইপ শব্দে বেজে উঠল ইন্টারকম। সামনে ঝুঁকে মেশিনটার লাল বাটনে চাপ দিল শেরিড্যান। ওদিক থেকে বলা হলো, ‘শেরিফ, আপনার সঙ্গে দেখা করতে চায় কনরাড।’
‘ওকে পাঠিয়ে দাও।
‘ওর কাছে গোপন অস্ত্র থাকতে পারে,’ বলল রানা। ‘সাবধান হওয়া উচিত।’
‘ভাল করেই জানি আমার লোকদেরকে কীভাবে নিয়ন্ত্রণে রাখতে হয়,’ ধমকের সুরে বলল শেরিড্যান।
‘তাই?’ সোফা ছেড়ে দরজার আড়ালে সরল রানা।
নক হলো দরজার ওপর, কবাট খুলে ভেতরে পা রাখল বিলি এস. কনরাড। আত্মবিশ্বাসে ভরপুর। ‘আমাকে ডেকেছেন, শেরিফ?’ তার জানা নেই কবাটের ওদিক থেকে বেরিয়ে নিঃশব্দে পেছনে এসে দাঁড়িয়েছে রানা।
‘দরজাটা বন্ধ করো, কনরাড,’ বলল শেরিড্যান।
কবাট আটকে দেয়ার জন্যে ঘুরেই রানাকে দেখল কনরাড। ভয়ে নীল হয়ে গেল বেগুনি নাক-মুখের একাংশ। ঝট্ করে পিছিয়ে গেল এক পা। একবার ভাবল দৌড়ে ঘর ছেড়ে বেরিয়ে যাবে। মুখ হাঁ হওয়ায় ঝুলে গেছে চোয়াল। বারকয়েক কিছু বলতে গিয়েও থেমে গেল। তারপর তোতলা হয়ে গেল, ‘বুব… বুব… বুঝতে পারছি না! এ অফিসে কেন এই লোক?’
এক পা সামনে বাড়ল রানা।
চেয়ার ছেড়ে উঠে দাঁড়িয়েছে শেরিফ স্যাম শেরিড্যান। ডান হাত বাড়িয়ে দিল কনরাডের দিকে। ‘তোমার সার্ভিস. ওয়েপনটা দাও দেখি, ডেপুটি।’
লালচে মুখ বরফের মত সাদা হলো কনরাডের। আপত্তি তুলতে গিয়েও বুঝল শেরিফের চোখের দৃষ্টি ভীষণ কে পলকের জন্যে রানার মনে হলো, অস্ত্র বের করেই করবে কনরাড। তবে ঢোক গিলে দ্বিধা কাটিয়ে হোলস্টার থেকে নিয়ে বসের হাতে গ্লক পিস্তলটা দিল সে।
ডেস্কে অস্ত্রটা রাখল শেরিড্যান। ‘আশা করি বেআইনি আর কোনও অস্ত্র নেই তোমার কাছে, কনরাড? যেমন ধরো বুটের খাপে পোরা ছোরা বা তেমন কিছু? তোমার তো জানার কথা ওই ধরনের জিনিস নিজের সঙ্গে রাখা বেআইনি।’
‘কী হয়েছে, শেরিফ?’ রাগী কণ্ঠে বলল কনরাড। মুখে ফুটেছে অপরাধের পরিষ্কার ছাপ। অ্যাকাডেমি অ্যাওয়ার্ড পাওয়ার মত অভিনয় জানা নেই তার। ‘আমাকে তো বলা হলো একটা অ্যাসাইনমেন্ট দেয়া হবে।’
দরজাটা আটকে দিল রানা।
‘আজ কী ধরনের কাজ করেছ, কনরাড?’ জানতে চাইল শেরিড্যান। কণ্ঠ নরম হলেও তার ভেতর কোথায় যেন রয়েছে চরম কঠোরতা। ‘আমরা যখন ওই খামারে গেলাম, তার আগে কোথায় গিয়েছিলে?’
‘কোথাও তো… না তো!’
ডেস্ক ঘুরে তার দু’ফুটের ভেতর পৌঁছে গেল শেরিড্যান। ‘আজকে এলিসা গুডরিচের সঙ্গে দেখা করেছ?’
‘এলিসা… না তো!’
‘গাড়িতে করে মহিলা আর তার ছেলেমেয়েদেরকে কোথায় নিয়েছিলে?’
আড়ষ্ট হাসল কনরাড। ‘এসব কী বলছেন, শেরিফ! আমি তো কোথাও যাইনি!’
‘আজ তোমার দেখা হয়েছে রিচি আর তার ভাইয়ের সঙ্গে?’
আবারও চোয়াল ঝুলে গেল কনরাডের। চোরের দৃষ্টিতে চট করে তাকাল রানার দিকে। আবারও দেখল শেরিফের চোখ।
হিমালয়ের মত তার সামনে দাঁড়িয়ে আছে প্রৌঢ় শেরিফ। চাপা স্বরে বলল সে, ‘এই লোকের একটা কথাও বিশ্বাস করতে চাইনি। তবে এখন মনে হচ্ছে আমার ডিপার্টমেন্টে ঢুকেছে পঁচে গলে যাওয়া দুর্গন্ধময় একটা ছুঁচো। আমি তোমার কাছ থেকে ব্যাখ্যা আশা করছি, কনরাড। জবাব দেয়ার জন্যে চিরকাল সময় পাবে না।’
এক পা পিছিয়ে গেল কনরাড। তারপর আরেকটা পা। কোনাকুনিভাবে সরছে ডেস্কের দিকে। ওটার ওপর আছে গ্লক পিস্তল।
রিভলভারের ইস্পাতের চেয়েও কঠোর শেরিফ স্যাম শেরিড্যানের মুখ। কর্কশ স্বরে বলল, ‘এত ভয় কীসের, কনরাড? চার্চেও তো এত ঘামে না পাপী। তোমার যদি কিছু বলার থাকে, তো এটাই শেষ সুযোগ।’
হঠাৎ চোখে ঘৃণার আগুন নিয়ে রানাকে দেখল কনরাড। বুঝে গেছে, ধরা পড়েছে সে। ‘তোমরা ভেবেছ যা খুশি চাপিয়ে দেবে আমার ওপর? আবার নিজেকে বলে শেরিফ! বুড়ো ভাম!’ ঝট্ করে ডেস্কের ওপর থেকে গ্লক পিস্তল তুলে নিল কনরাড। সরাসরি শেরিড্যানের মাথা লক্ষ্য করে তাক করল নল। পরক্ষণে আছড়ে পড়ল দেয়ালে। কোঁৎ করে একটা আওয়াজ বেরোল কনরাডের গলা দিয়ে।
এক পাশ থেকে তার গলা পেঁচিয়ে ধরেছে রানা। অন্য হাতে মুচড়ে ধরল লোকটার কবজি। এতই ব্যথা পেল, ট্রিগারে রাখা আঙুল অবশ হয়ে গেল কনরাডের।
‘সব খুলে বলো,’ সহজ সুরে বলল রানা।
‘আমার পাছার ফুটো চাটবি তুই, শুয়োরের বাচ্চা শেরিফ!’ চিৎকার করে উঠল কনরাড।
তাকে দেয়ালে ঠেসে ধরে রেখেছে রানা। এবার ছেড়ে দিল। পা হড়কে দেয়াল ঘেঁষে মেঝেতে বসে পড়ল কনরাড। কত বড় বিপদে জড়িয়ে গেছে, তা বুঝতে পেরে ছ্যারছ্যার, করে প্রস্রাব করে দিল কার্পেটে। প্যান্টের পায়া একটু সরে যেতেই দেখা গেল ডানপায়ের বুটের সঙ্গে বাঁধা রয়েছে খাপে পোরা একটা ছোরা। বাম হাতের তর্জনী ও বুড়ো আঙুলে ধরে ওটা বের করে টেবিলের ওপর গ্লকের পাশে রাখল রানা।
হতবাক হয়ে ডেপুটিকে দেখল স্যাম শেরিড্যান, তারপর তাকাল রানার দিকে।
‘আশা করি কনরাড স্বীকারোক্তি দেবে, শেরিফ,’ বলল রানা।
বিশাল দীর্ঘশ্বাস ফেলল শেরিফ স্যাম শেরিড্যান।স্বীকারোক্তি সত্যিই দিল বিলি এস. কনরাড। শেরিফ স্যাম শেরিড্যান, রানা এবং চারজন ডেপুটির সামনে একটা কথাও গোপন করল না। সাক্ষী হিসেবে রইল তার প্রাক্তন সহকর্মীরা। প্রতিটা কথা রেকর্ড করা হলো। কাঁদতে কাঁদতে জানাল কনরাড, গত তিনবছর ধরে নোভাকদের হয়ে কাজ করছে সে। কী কী করেছে, কেন করেছে, জানাল তা-ও।
দরকার ছিল টাকার। শোধ দিচ্ছে মর্টগেজের ঋণ। তার ওপর ভাল স্কুলে পড়াচ্ছে ছেলেমেয়েদেরকে। সমস্ত খরচ দিয়েছে নোভাকরা। বদলে কোনও বিপদের সম্ভাবনা দেখলেই নোভাকদের সতর্ক করেছে সে। এ ছাড়াও ড্রাগ আর বেআইনি অস্ত্র বিক্রির সময় মুনাফার ভাগ পেত। কখনও ভাবেনি এত গভীর পাঁকে তলিয়ে যাবে। পরে যখন টের পেল, ততক্ষণে চোরাবালিতে গলা পর্যন্ত ডুবে গেছে সে।
হ্যাঁ, রানাকে খুনের দায়ে ফাঁসিয়ে দেয়ার যে পরিকল্পনা করেছিল নোভাকরা, প্রথম থেকেই তাতে ছিল কনরাড। মিথ্যা নয় যে সেই রাতে রানাকে খুন করতে চেয়েছে সে। এ ছাড়া উপায় ছিল না। নইলে আদালতে রানা জানিয়ে দিত খুনির চেহারার বর্ণনা। আর আজ নিজেই সে এলিসা ও তার বাচ্চাদেরকে কিডন্যাপ করে পৌঁছে দিয়েছে নোভাক দ্বীপে।
‘কিন্তু এসব করতে চাইনি আমি,’ আবার ফুঁপিয়ে উঠল কনরাড। ‘তিনটে ছেলেমেয়ে মহিলার। নোভাকদের হাতে ওদেরকে তুলে দেয়ার সময় আমার নিজের মেয়ে সামান্থার কথা মনে পড়েছে। বারবার রিচিকে বলেছি, তোমরা এসব ঠিক করছ না। এরপর থেকে আর কখনও আমার কাছ থেকে কোনও সাহায্য পাবে না।’
কঠোর চোখে কনরাডকে দেখছে রানা। চোখে আগুন নিয়ে অপরাধী সহকর্মীকে দেখছে শেরিফ এবং ডেপুটিরা।
‘খুব সম্মানের কাজ করেছ, কনরাড, চিবিয়ে চিবিয়ে বলল শেরিফ স্যাম শেরিড্যান। ‘এটাও ভুলে যাচ্ছি না, একটু আগে পিস্তল দিয়ে আমার মাথাটা উড়িয়ে দিতে যাচ্ছিলে। যাকে খুন করতে এত কিছু করলে, সেই মাসুদ রানা সাহায্য না করলে এই মুহূর্তে মেঝেতে পড়ে থাকত আমার লাশ। একটা কথা জানো, কনরাড, সে রাতে ওর হাতে তুমি খুন হলেই হয়তো ভাল হতো।’
‘আমি দুঃখিত, শেরিফ,’ ফ্যাচ ফ্যাচ করে কাঁদতে লাগল কনরাড। ‘বুঝতে পারিনি করছি।’ মাথাটা বুকের কাছে ঝুলে গেল তার। ‘হায়, ঈশ্বর! কখনও ভাবতে পারিনি এত অপমানিত হব!’
‘একটা কথা জানো, কনরাড?’ মাথা নাড়ল শেরিড্যান। ‘তুমি যতটা লজ্জা পেয়েছ, তার দশগুণ লজ্জা পেয়েছি আমি। আমার উচিত ছিল চাকরিতে নেয়ার আগে মানুষ চিনে নেয়া। তোমার মত এত নির্বোধ এবং নির্লজ্জ লোক আগে কখনও দেখিনি। যা করেছ, বেঁচে থাকলে সেজন্যে অ্যাঙ্গোলা জেলখানায় পচবে বহু বছর। তোমার তো জানা আছে, লুইযিয়ানা স্টেট পেনিটেনশিয়ারিতে অপরাধী পুলিশদেরকে কী ধরনের নির্যাতন করে কয়েদিরা। এখন তোমার জন্যে খারাপই লাগছে।’
ডেপুটি শেরিফদের দিকে তাকাল শেরিড্যান। তার দিকে চেয়ে নেই কেউ। আগুনের মত তপ্ত দৃষ্টি সবার কনরাডের ওপর। প্রত্যেকের ভেতর ঘুরছে একই চিন্তা: এই শুয়োরটাকে গুলি করে মেরে ফেলা উচিত!
‘ফিল, রেলি, লট, ট্রন, কাপুরুষটাকে নিয়ে যাও আমার চোখের সামনে থেকে! নিচতলায় নিয়ে গ্রেফতার দেখাবে। এমন কোনও অপরাধ নেই, যা করেনি। লিখিত অভিযোগ তৈরির সময় খেয়াল রাখবে, অন্তত বিশ বছরের ভেতর যেন জেল থেকে বেরোতে না পারে।
‘আমি হারামজাদাটাকে শুকনো প্যান্ট জোগাড় করে দেব, শেরিফ?’ জানতে চাইল ডেপুটি ফিল জনসন।
অন্যদিকে তাকাল শেরিড্যান। ‘না। ভেজা প্যান্টেই বসে থাকুক বেইসমেন্টের সেলের মেঝেতে।’
খুশিমনে শেরিফের নির্দেশ পালন করল চার ডেপুটি। টেনেহিঁচড়ে বাইরের করিডোরে নিল কনরাডকে। তার আগেই কবজিতে আটকে দিয়েছে হ্যাণ্ডকাফ। লজ্জা ও অপমানে হাউমাউ করে কাঁদছে কনরাড।
রানার দিকে তাকাল শেরিফ স্যাম শেরিড্যান। ‘ঠিক আছে, মিস্টার রানা, এখন জানি তুমি অপরাধী নও। আর অনিচ্ছাকৃত যে ভুল হয়ে গেছে, সেজন্যে আমার বোধহয় তোমার কাছে মাফ চেয়ে নেয়া উচিত।’
‘আমি আপনার ক্ষমা-প্রার্থনা আশা করছি না, শেরিফ।’
‘তা হলে কী চাও?’
‘আগে জোসেফ গুডরিচকে জেল থেকে বের করুন।’
‘ধরে নাও তা করা হয়েছে। মুক্তি পেয়ে গেছে সে। তুমি নিজেও মুক্ত। তুলে নিচ্ছি সব অভিযোগ। আমার প্যারিশে যা ঘটল, এরপর এটা আমার দায়িত্ব। তবে আবারও পুড়িয়ে দিয়ো না আমাদের পেট্রল কার, তাতেই আমরা খুশি থাকব।’
‘আমি এই মর্মে শেরিফ ডিপার্টমেন্টের সিলমোহর করা চিঠি চাই, যাতে লেখা থাকবে: আমার বিরুদ্ধে আপনাদের কোনও অভিযোগ নেই।’
কাঁধ ঝাঁকাল শেরিফ। ‘আমার মুখের কথাই যথেষ্ট, রানা। কেউ তোমার বিরুদ্ধে আঙুলও তুলবে না।’
মৃদু মাথা দোলাল রানা। জানালার কাছে গিয়ে পর্দা সামান্য ফাঁক করে বাইরে তাকাল। তা হলে গিয়ে সাংবাদিকদেরকে সেটা জানান। তাদের জানা উচিত খুনের দায় আমার ওপর থেকে তুলে নেয়া হয়েছে।’
মাথা দোলাল শেরিফ। ‘ওদেরকে ঠিক কী বলতে বলো?’
‘অর্ধেক কথা বলবেন, বাকিটা থাকুক আপনার পেটে। এটা বলাই যথেষ্ট, নতুন প্রমাণ পাওয়ায় আমাকে ছেড়ে দেয়া হয়েছে। খুনের দায়ে খোঁজা হবে সত্যিকারের খুনিকে। তবে আপাতত কারও বিরুদ্ধে সন্দেহজনক তথ্য আপনাদের হাতে নেই।’
‘এই মিথ্যাটা বলব কেন?’
জানালা থেকে ঘুরে শেরিফকে দেখল রানা। ‘কারণ, আমার ধারণা টিভির সংবাদ দেখছে নোভাকরা। আমি জেলে গেলে জিম্মি বদলের সুযোগ পাবে না। রেগে গিয়ে হয়তো খুনোখুনি করবে। তবে আমি মুক্ত হলে আগের মতই এলিসা আর বাচ্চাদের বদলে আমাকে চাইবে তারা। নিশ্চয়ই বুঝতে পারছেন, ওদেরকে উদ্ধার করার জন্য হাতে খুব কম সময় পাচ্ছি।’ অফিসের দেয়ালঘড়ি দেখাল রানা। ওটাতে বাজে বিকেল পাঁচটা পাঁচ মিনিট।
‘সত্যিই ভাবছ কয়েকটা বাচ্চাকে খুন করবে নোভাকরা?’
‘তার আগে রেপ করবে একজন ভদ্রমহিলাকে, তারপর তার চোখের সামনে অকথ্য নির্যাতন করে হাত-পা ভেঙে দেবে তার তিন সন্তানের। সবশেষে অ্যালিগেটর দিয়ে খাওয়াবে ওদের সবাইকে, যাতে কোথাও ওদের চিহ্নমাত্র খুঁজে না পাওয়া যায়।’
‘ও, মাই গড!’ দীর্ঘশ্বাস ফেলল স্যাম শেরিড্যান। ঠিক আছে। আমি গিয়ে সাংবাদিকদেরকে আধ-খাপচা তথ্য দেব। আশা করি তাতে কাজ হবে। নোভাকরা ভাববে এন সার্কেল মোটেলে হাজির হবে তুমি। এদিকে রাত নামার আগেই ওখানে পৌছবে সোয়্যাট ইউনিট। নোভাকরা ওখানে গেলেই গ্রেফতার হবে। আমার ওপর বিশ্বাস রাখো, রানা, কোনভাবেই ছাড়া পাবে না রিচি আর হ্যাঙ্ক। টোকাও পড়তে দেব না বাচ্চাদের গায়ে।’
‘কিন্তু এন সার্কেলে হয়তো যাবে না দুই নোভাক। দলের কয়েকজনকে পাঠাবে আমাকে ধরে নিয়ে যাওয়ার জন্যে। আর তাতে বাধা এলেই খুন হবে এলিসা আর বাচ্চারা।’
‘তা হতে পারে। সেক্ষেত্রে তুমি কী করতে চাও?’
‘হামলা করব নোভাক দ্বীপে।’
‘ব্যাকআপ টিম হিসেবে আমার লোক পাবে। তবে তুমি
একা ওখানে পা রাখলে মস্ত ভুল করবে। তোমাকে হাতে পেলে অ্যালিগেটর দিয়ে খাওয়াবে ওরা।’
‘তবুও ঝুঁকিটা নেব আমি।’
‘প্রায়-অচেনা মানুষের জন্যে প্রাণের এমন ঝুঁকি নেবে?’
মৃদু মাথা দোলাল রানা। ‘পুরোপুরি অচেনা হলেও তাই করতাম।’
হঠাৎ ক্লান্তির ছাপ পড়ল শেরিফ স্যাম শেরিড্যানের চোখে-মুখে। ধীর গলায় বলল, ‘রিটায়ারমেন্টের সময় ঘনিয়ে এল। ভেবেছি একটা নৌকা কিনব। নদীতে ঘুরে বেড়াব নাতিদের নিয়ে। আসলে গোলাগুলির বয়স ফুরিয়ে গেছে, বুড়ো হয়ে গেছি। তবুও নিশ্চিত মৃত্যুর মুখে তোমাকে একা যেতে দেব না আমি। ডেপুটি আর সোয়্যাট টিম নিয়ে তোমার সঙ্গে আমিও যাব ওই দ্বীপে।’
আরেকবার দেয়ালঘড়ি দেখল রানা। ‘ওই দ্বীপ শুনেছি দুর্গম ঘাঁটি। চারপাশে পরিখার মত বাইয়ু। দ্বীপে ঘন হয়ে জন্মেছে জঙ্গল। মাঝে নোভাকদের বাড়ি। যে-কোনও দিক থেকে হামলা হবে।’
‘দলে ভারী হয়েই যাব। সঙ্গে থাকবে সোয়্যাট ট্যাঙ্ক আর ট্রুপার।’
এতজন গেলে টের পাবে নোভাকরা, ভাবছে রানা। আজ গুডরিচের খামারে যে আনাড়িপনা দেখাল পুলিশ আর ট্রুপাররা, তার এক শতভাগের একভাগ ভুল হলে এরাও খুন হবে নোভাকদের হাতে, এলিসা আর বাচ্চারাও। শেরিফকে মানা করে দিতে গিয়েও মনে পড়ল, কাঁচা ওর পেটের ক্ষত। ওকে লড়তে হবে একদল ইবলিশের বিরুদ্ধে। তবুও বোঝাতে চেষ্টা করল শেরিফকে, ‘আপনারা গেলে হয়তো খুন হবে এলিসা আর বাচ্চারা। আমার একা যাওয়াই ভাল।’
মাথা নাড়ল শেরিফ। ‘নিজের দায়িত্ব এড়াতে পারি না, রানা। যেতে আমাকে হবেই।’
শেরিফ শুনবে না, বুঝে গেল রানা। ক’মুহূর্ত ভাবার পর ও বলল, ‘সত্যিই যেতে চাইলে দলের সবাইকে তৈরি হতে বলুন।’
মাথা দোলাল শেরিড্যান। ‘ধরে নাও, নিজের চামড়া বাঁচাতে চাইছি। আবারও পরিবারের কেউ খুন হলে আদালতে আমার বিরুদ্ধে অভিযোগ তুলবে জোসেফ গুডরিচ। অথবা হয়তো আদালতে গেলই না। আমার ভুলে খুন হয়েছে ওর প্রথম স্ত্রী। নোভাকরা আরও খারাপ কিছু করলে হয়তো নিজ হাতে আমাকে গুলি করে মারবে জোসেফ।’
‘ক্যারির ব্যাপারটা শুনেছি ওর মুখে,’ বলল রানা।
চোখ নিচু করল শেরিড্যান। ‘মস্ত ভুল করেছি। চিরকালের জন্যে দোষী হয়ে গেছি বিবেকের কাছে।’
শেরিফের চোখে অনুতপ্ত দৃষ্টি। রানা নরম সুরে বলল, ‘তো বাইরে গিয়ে সাংবাদিকদের জানিয়ে দিন আমি এখন মুক্ত। এরপর অ্যাটাক টিম গুছিয়ে নেয়ার সময় দলের সদস্যদেরকে বলবেন, আপনাদের সঙ্গে অবসার্ভার হিসেবে আমিও যাব নোভাক দ্বীপে।’
মাথা দুলিয়ে দরজার দিকে চলল শেরিফ শেরিড্যান।কয়েক মিনিটে চাউর হলো, নতুন কিছু প্রমাণ হাতে পাওয়ায় মুক্তি দেয়া হচ্ছে মাসুদ রানাকে। কোর্ট ভবনের বাইরে ভিড় করল সাংবাদিকরা। তার আগেই গ্রেফতারকৃত বিলি এস. কনরাডকে নেয়া হয়েছে বেইসমেন্টের সেলে। লিয বাউয়ার খুন, মানব-হত্যা প্রচেষ্টা, কিডন্যাপিং এবং বেআইনি ডিসটিলারির দায়ে রিচি নোভাক এবং তার ভাই হ্যাঙ্ক নোভাকের বিরুদ্ধে গ্রেফতারি পরোয়ানা তৈরি করল শেরিফ স্যাম শেরিড্যান। আইনি কাগজপত্র পাঠানো হলো জাজ উইলিয়াম ডাব্লিউ. মুরের কাছে। তাঁর অনুমতি পেলেই কাজে নামবে আইন-শৃঙ্খলা বাহিনী।
প্রাক্তন ডেপুটি শেরিফ কনরাডের স্বীকারোক্তি পড়ার পর মাত্র পাঁচ মিনিটে নিজের সই করা অনুমতি-পত্র শেরিফের অফিসে পাঠিয়ে দিলেন জাজ।
ফলে আর কোনও বাধা থাকল না আইনি ব্যবস্থা নেয়ায়। মানসিক প্রস্তুতি নিতে লাগল শেরিফ স্যাম শেরিড্যানের ডেপুটিরা।
এদিকে গ্রেফতারের সময় যেসব জিনিস ওর কাছ থেকে নেয়া হয়েছে, সেসব ফেরত পেল রানা। দেখা করল জোসেফ গুডরিচের সঙ্গে। ভীষণ বিভ্রান্ত চোখে ওকে দেখল মানুষটা। ফ্যাকাসে হয়েছে চেহারা। চোখের নিচে কালি। সান্ত্বনা দেয়ার জন্যে জোসেফের পিঠ চাপড়ে দিল রানা। ‘চিন্তার কিছু নেই। সব ঠিক হয়ে যাবে।’
‘আসলে কী হচ্ছে এসব, রানা?’ প্রায় ফিসফিস করে জানতে চাইল জোসেফ। ‘তোমাকে ছেড়ে দিল কেন? আমার পরিবারের সবাই এখন কোথায়? কেউ তো কিছুই বলছে না!’
‘ব্যাপারটা জটিল,’ বলল রানা। ‘তবে সুস্থ অবস্থায় এলিসা আর বাচ্চাদেরকে ফিরিয়ে আনা হবে। সেজন্যেই শেরিফের সঙ্গে কাজ করছি। দেখো, ওদের কোনও ক্ষতি হবে না।’
‘জানি না শেরিড্যানের সঙ্গে কী চুক্তি করেছ, তবে তাকে একদম বিশ্বাস করি না। তুমি তো জানো সে কী ধরনের লোক।’
‘অতীতের ওই দুর্ঘটনার জন্যে সে অনুতপ্ত,’ বলল রানা। ‘নিজের সাধ্য মত সবই করবে।’
‘এ কথা বিশ্বাস করতে কষ্ট হচ্ছে।’
‘আমি তাকে মাফ করতে বলছি না। তবে নিজের চেষ্টায় লোকটা কোনও ত্রুটি রাখবে বলে মনে হয় না।’
দীর্ঘশ্বাস ফেলল জোসেফ। কুঁচকে গেল মুখ। ভীষণ কষ্ট হচ্ছে কান্না চেপে রাখতে। নিজের মস্ত দুই হাতে রানার ডানহাত ধরল সে। ‘তুমি তো ওদের সঙ্গে যাবে, তাই না? প্লিয, দেখো, এলিসা আর বাচ্চাদের যেন কোনও ক্ষতি না হয়।’
‘সেদিকে খেয়াল থাকবে আমার,’ বলল রানা।
‘কী করবে ভাবছ, রানা?’
‘ফিরিয়ে আনব তোমার পরিবারের সবাইকে।’
ঢোক গিলে বিড়বিড় করে বলল জোসেফ, ‘আগেও আমার ছেলেটাকে বাঁচিয়েছ। আশা করি এবারও তুমি সফল হবে।’
আস্তে করে হাতটা ছুটিয়ে নিয়ে জোসেফের বাহু ধরল রানা। ‘তুমি বরং বাড়ি ফিরে যাও, জোসেফ। কাজ শেষ হলে তোমাকে ফোন দেব। তোমার উঠানে পুলিশের পোড়া গাড়ি দেখে ঘাবড়ে যেয়ো না।’
‘ওদেরকে না নিয়ে বাড়ি ফিরতে পারব না।’
‘তা হলে এখানেই অপেক্ষা করো। বেশিক্ষণ লাগবে না ওদের ফেরত আনতে
জোসেফকে রেখে ওঅর রুমে ঢুকল রানা। ওখানেই জড় হয়েছে শেরিফের সহকর্মীরা। রানা, শেরিফ এবং ডেপুটি মিলে ওরা বিশজন। ষোলোজন পুরুষ ডেপুটি, দু’জন মহিলা। এদের কেউ পেটমোটা, ঘুষখোর পুলিশ নয়। চোখে- মুখে কঠোরতা। ভাল করেই জানে, চলেছে যুদ্ধে। দুই মহিলা অফিসারের একজন কৃষ্ণাঙ্গিনী, অন্যজন শ্বেতাঙ্গিনী। চোখের দৃষ্টি পাথরের মত কঠিন। শক্তপোক্ত শরীর। আঙুলে কোনও আংটি নেই।
রানা ঘরে ঢুকতেই ওর দিকে তাকাল অফিসাররা, চোখে স্পষ্ট অপছন্দ। ধূসর চুলের এক অফিসার কড়া গলায় বলল, ‘একেই না আমরা একটু আগে গ্রেফতার করে আনলাম?’
ওর পাঁজরে কনুই দিয়ে গুঁতো দিল অফিসার লট সুয়ের ‘ওকে ছেড়েও দেয়া হয়েছে। আমাদের সবার সামনে দোষ হিসেবে স্বীকারোক্তি দিয়েছে বিলি এস. কনরাড।’
‘বলো কী! কনরাড?’
‘আমি ওখানে উপস্থিত ছিলাম। নিজের কানে ওর স্বীকারোক্তি শুনেছি। আমরা সবাই ভুল লোকের পেছনে দৌড়েছি। আসল খুনি কনরাডও না… অন্য কেউ।’
‘হোলি কাউ!’
‘তোমাদের কি জানা আছে উনি কে?’ রানাকে দেখিয়ে জানতে চাইল শেরিফ স্যাম শেরিড্যান।
মাথা নাড়ছে অফিসাররা।
শেরিফ স্যাম শেরিড্যান বলল, ‘ইনি বিখ্যাত রানা ইনভেস্টিগেশন এজেন্সির চিফ। আগেও কিডন্যাপড্ মানুষকে উদ্ধার করেছেন। তিনি অবযার্ভার হিসেবে আমাদের সঙ্গে নোভাক দ্বীপে যেতে রাজি হয়েছেন। জাজ এরই ভেতর ওয়ারেন্ট জারি করেছেন। ভীষণ ঝুঁকির ভেতর রয়েছে নিরীহ ক’জন মানুষ। আমাদের কাজ হবে তাদেরকে নোভাকদের হাত থেকে ছুটিয়ে আনা। সেইসঙ্গে রিচি আর হ্যাঙ্ক নোভাককে গ্রেফতার করা।’
প্রথম থেকে শেরিফ বলে গেল কীভাবে কিডন্যাপ করা হয়েছে এলিসা গুডরিচ এবং তার বাচ্চাদেরকে। হতবাক হয়ে শুনল অফিসাররা। শেরিফ আরও জানাল, কীভাবে মাসুদ রানার ঘাড়ে চাপিয়ে দেয়া হয় খুনের দায়। আর এখন বেইসমেন্টের সেলে বিচারের জন্যে ভেজা প্যান্ট পরে অপেক্ষা করছে বিলি এস. কনরাড।
শেরিড্যান চুপ হওয়ায় ঝোপের মত গোঁফওয়ালা এক ডেপুটি মাথার ওপর হাত তুলল। ‘পার্ডন, শেরিফ। আমরা কি তা হলে সত্যিই নোভাক দ্বীপে রেইড দিচ্ছি?’
নীরবতা নামল ঘরে। সবক’টা কান খাড়া।
বহু বছর ওই দ্বীপে পা রাখেনি আইন-শৃঙ্খলা বাহিনীর কেউ। শুঁয়োপোকা ভরা জায়গার মত ওটা এতকাল এড়িয়ে চলেছে সবাই।
‘তোমরা আমার কথা শুনেছ, চাক,’ বলল শেরিফ।
নিচু গলায় আলাপ শুরু করল অফিসাররা। মাথা নাড়ছে কেউ কেউ। তবে হাত ওপরে তুলে সবাইকে নীরব হতে বলল শেরিফ। ‘মন দিয়ে শোনো। তোমরা আমার দলের সবচেয়ে নির্ভরযোগ্য অফিসার। এতদিন আইনের শাসন বজায় রাখতে প্রাণের ঝুঁকি নিতেও দ্বিধা করোনি। কখনও ভয় পাওনি। আশা করি এবারও দায়িত্ব পালনে কোনও ত্রুটি করবে না। সহজ হবে না আমাদের কাজ। নোভাকরা পাকা বদমাশ। ক্লোভিস প্যারিশের সমাজে ওরা পচা গ্যাংগ্রিনের মত। তাদের হাত থেকে উদ্ধার করতে হবে নিরীহ ক’জন মানুষকে। এবার সময় হয়েছে শয়তানগুলোকে শিকড়সুদ্ধ উপড়ে ফেলার। তোমরা কি আমার কথা বুঝতে পেরেছ?’ রানাকে দেখাল শেরিফ। ‘বেশি কিছু বলব না মিস্টার রানার সম্পর্কে। এরই ভেতর তোমরা জেনেছ, তিনি ছিলেন আর্মিতে। একজন মেজর হিসাবে। নতুন করে কিছু বলার নেই তাঁর যোগ্যতা সম্পর্কে।’
‘ও, শুকনো গলায় বলল ঝোপের মত গোঁফওয়ালা চাক।
অস্বস্তি কাটাতে গিয়ে হাসল কয়েকজন অফিসার। ‘কিন্তু উনি আমাদের সঙ্গে যাবেন কেন?’ জানতে চাইল পেছনের সারির এক অফিসার।
‘ওই যে বললাম অবযার্ভার হিসেবে,’ বলল শেরিফ। ‘জানি এটা নিয়ম নয়। তবে আপাতত ওই নিয়ম ভাঙছি। আমাদের সঙ্গে তিনি থাকলে নানান সুবিধা পাব বলেই মনে হয়েছে আমার। মাথার ওপর হাত তুলেছে একজন অফিসার। তার দিকে তাকাল শেরিফ। ‘অফিসার রবার্টস?’
ধূসর চুলের অফিসার বলল, ‘বুঝতে পারছি না আমাদেরকে কেন যেতে হবে, এ ধরনের দায়িত্ব তো পালন করে এফবিআই।’
‘ভুল বলোনি,’ বলল শেরিফ। ‘তবে এখন এফবিআই- এর জন্যে অপেক্ষা করার সময় আমাদের হাতে নেই। ভার্জিনিয়ার কোয়ান্টিকো বহু দূরের পথ। তারা লোক পাঠাবার অনেক আগেই খুন হবে জিম্মিরা। সুতরাং প্রাণের ঝুঁকি নিতে হচ্ছে আমাদেরকে। …তবে তোমাদের কারও দায়িত্ব পালনে আপত্তি থাকলে তাকে জোর করে নিয়ে যাব না আমি।’
হঠাৎই দৃঢ়কণ্ঠে বলল শ্বেতাঙ্গিনী অফিসার, ‘আমরা সবাই যাব, শেরিফ।’
‘আমারও একই কথা,’ সায় দিল আরেক অফিসার।
কঠোর মুখে মাথা দোলাচ্ছে সবাই।
‘তা হলে এবার শেষ কয়েকটা কথা বলবেন মাসুদ রানা,’ পোডিয়ামে এক পা বামে সরল শেরিফ। ‘এ বিষয়ে আগেই তাঁর সঙ্গে আমার আলাপ হয়েছে।’
শেরিফের পাশে উঠে দাঁড়িয়ে সবাইকে একনজর দেখল রানা। ‘লেডিয অ্যাণ্ড জেন্টলমেন, মনে রাখবেন, এটা গোপন রেইড। প্রথম কাজ হবে রাতের আঁধার নামার আগেই নোভাক দ্বীপের খুব কাছে পৌঁছে যাওয়া। খুঁজে নিতে হবে কোথায় আছে জিম্মিরা। দেরি না করে সরিয়ে নেয়া তাদেরকে। আমার মনে হয় পাঁচজনের ইউনিট গড় ভাল। সবমিলিয়ে আমরা বিশজন। সুতরাং চারটে দণে বিভক্ত হব। ওয়ান, টু, থ্রি ও ফোর। শেরিফের সঙ্গে যে-কথা হয়েছে, তাতে তিনি থাকতে চান দুইনম্বর টিমের প্রধান হিসেবে। আমাকে বলেছেন, আমি যেন নেতৃত্ব দিই টিম ওয়ান-কে।’
‘আবার বলে এ নাকি অ্যাডভাইযার!’ ঠোঁট বাঁকা করে একটু জোরেই বলল শ্বেতাঙ্গিনী অফিসার। ‘হাগু মাখিয়ে ফেলল গোটা রেইডের গায়ে!’
‘বাজে কথা বলবে না, লরেন্স,’ ধমকের সুরে তাকে বলল শেরিফ স্যাম শেরিড্যান। ‘মন দিয়ে শোনো ওঁর কথা।’
‘ওই দ্বীপটা দুর্গের মত। ওখানে পা রাখার মাত্র একটাই পথ,’ বলল রানা। ‘সময় নেই বলে বাইয়ুতে নৌকা বা ভেলা ভাসিয়ে ওখানে যেতে পারব না আমরা। আওয়াজের কারণে ব্যবহার করা যাবে না হেলিকপ্টার। দ্বীপে উঠব কাঠের সেতু পেরিয়ে। এরপর কয়েক ভাগে ভাগ হয়ে পযিশন নেব।’
জেনি লরেন্সের পেছন থেকে কৃষ্ণাঙ্গ এক অফিসার জানতে চাইল, ‘সেতু পেরিয়ে দ্বীপে উঠতে দেবে নোভাকরা?’
‘ধরে নিন দেবে না,’ বলল রানা। ‘আপনি নিজে হলেও দিতেন না। আর সেজন্যে সবধরনের ইকুইপমেন্ট থাকবে আমাদের সঙ্গে ‘
পোডিয়াম থেকে কাগজ নিয়ে ওটার ওপর চোখ বোলাল শেরিফ স্যাম শেরিড্যান। ‘প্রত্যেকের সঙ্গে থাকছে সেমি- অটোমেটিক কারবাইন আর দুটো করে ম্যাগাযিন। তার মানে ষাটটা গুলি। এ ছাড়া, সবাই পরবে নাইট ভিশন গগল্‌স্ আর ব্যালিস্টিক ভেস্ট। ওই ভেস্ট ঠেকাতে পারে ন্যাটোর ৭.৬২ বুলেট। ট্র্যান্সপোর্ট হিসেবে ব্যবহার করব নোভাকদের অচেনা পাঁচটা ফোর্ড এক্সপ্লোরার ইন্টারসেপ্টর। একবার জিম্মিদেরকে পেলে তাদেরকে তুলে দেয়া হবে সোয়্যাট ভেহিকেলে। নোভাকরা বন্দি হলে অপারেশন শেষ করে দ্বীপ ছেড়ে শহরে ফিরতে সময় লাগবে না আমাদের।’
ঝোপ-গুঁফো অফিসার বলল, ‘মিস্টার রানা বললেন এটা গোপন রেইড, কিন্তু কথা শুনে মনে হচ্ছে আমরা যাচ্ছি তৃতীয় বিশ্বযুদ্ধ করতে!’
‘তাতে আমার কোনও আপত্তি নেই,’ বলল অফিসার জেনি লরেন্স। লড়াইয়ের জন্যে মানসিকভাবে তৈরি।
রানা মনে মনে নোট নিল, ওর দলে রাখবে মেয়েটাকে। ঝোপ-গুঁফো আর ধূসর চুলের ওপরেও চোখ রাখতে হবে। এই তিনজনের মাথা গরম। মাথা ঠাণ্ডা লোক হচ্ছে কৃষ্ণাঙ্গ দীর্ঘদেহী অফিসার।
‘বাধা আসবে ধরে নিতে পারেন,’ বলল রানা। ‘আহত হবে দুই পক্ষের অনেকে। তবে ঠিকভাবে হামলা হলে ঠেকাতে পারবে না আমাদেরকে।’
রানা থেমে যাওয়ায় সবার ওপর চোখ বোলাল শেরিফ ‘আর কারও কোনও প্রশ্ন?
কয়েক সেকেণ্ড পেরোলেও কথা বলল না কেউ। সবার চোখে-মুখে উত্তেজনার ছাপ। আগে ভাবেনি সত্যিই পা রাখবে নোভাক দ্বীপে, প্রাণপণ লড়াই করতে হবে ওখানে।
‘আপনি কি আর কিছু বলতে চান, মিস্টার রানা?’ রানার দিকে তাকাল শেরিফ।
মৃদু মাথা দোলাল রানা। ‘মাত্র একটা কথা জানতে চাই: কতক্ষণ লাগবে ইকুইপমেন্ট জোগাড় করতে?
‘খালি করা হচ্ছে আমারি,’ বলল শেরিফ। তৈরি হতে ধরুন আরও দশ মিনিট। তারপর রওনা হচ্ছি আমরা।’
‘গুড,’ মাথা দোলাল রানা।এয়ারপোর্ট থেকে বিশ বছরের পুরনো এক বোতল ল্যাফ্রোইগ কোয়ার্টার কাস্ক সিঙ্গেল মল্ট কিনে হ্যারির জন্যে জ্যামাইকায় পাঠাবে বলে স্থির করেছে রানা। আর এটা? এটাও ভাল জাতের জিনিস, কিন্তু… প্রলোভনটাকে দাবিয়ে গ্লেনমোরেঞ্জির বোতলটা ব্যাগে তুলে রাখল রানা। এটার ব্যাপারে পরে ভেবে দেখবে সিদ্ধান্ত নিয়ে পোশাক পাল্টে বাতি নিভিয়ে শুয়ে পড়ল ও বিছানায়। সূর্য ওঠার আগেই ঘুম ভাঙল ভোরে। বারান্দায় বেরিয়ে দেখল, সাদা বাড়িগুলো স্নান করছে নরম, ধূসর আলোয়। একটু পর সূর্যের কাঁচা লালিমার পোঁচ পড়ল বাড়িগুলোর দেয়ালে দেয়ালে। গতরাতে ডিনারে বেশি খেয়েছে রানা। ঘরে ফিরে স্বাভাবিকের চেয়ে বেশি ব্যায়াম করল। স্ট্রেচিং, বুকডন ও সিটআপ সেরে সোজা ঢুকল গিয়ে ওঅশরুমে। পনেরো মিনিট পর বেরিয়ে এল যেন নতুন মানুষ। প্রথমেই চোখ পড়ল বার্নার মোবাইলটার ওপর। সোহেলের কাছ থেকে মেসেজ এসেছে: বিসিআই অফিসে কোনও ধরনের সমস্যা নেই— রানা ইচ্ছে করলে এখন যখন খুশি নিশ্চিন্তে মরতে পারে।
অবশ্য খবর একটা আছে। সোহানা এখন চিনে। ওর কোভিড নাইন্টিন হতে পারে, কথাটা মাথায় ঢুকতেই দুনিয়ার সবার ওপর খেপে গেছেন মেজর জেনারেল। বকা শুনতে শুনতে জান বেরিয়ে যাচ্ছে সোহেলের।
‘ভালই তো! চুপচাপ বকা শুনতে থাক্, তাতে তোর মাথাটা খুলবে, একদিন মানুষ হয়ে যাবি,’ জবাব পাঠিয়ে দিয়ে ছোট্ট ব্যালকনিতে গিয়ে দাঁড়াল রানা।
রাস্তায় সবে চলাচল শুরু হয়েছে যানবাহনের। বেশিরভাগ মানুষ ব্যবহার করছে পিকআপ ট্রাক। সাইকেল নিয়ে প্রতিটা বাড়ির সামনে থামছে কুচকুচে কালো এক কিশোর, পেছনের ক্যারিয়ার থেকে দৈনিক পত্রিকা নিয়ে ছুঁড়ে মারছে রাস্তার দু’পাশের বারান্দাগুলোর দিকে, তারপর ব্যস্ত ভঙ্গিতে ছুটছে আবার। এখনও পুরো ডিজিটালাইড় হয়নি ক্লোভিস প্যারিশের নাগরিকরা। দৈনিক পত্রিকার মত পুরনো কিছু জিনিস বদলে না গেলেই হয়তো ভাল হয়— আনমনে ভাবল রানা। নিউযপ্রিন্টের গন্ধটা ভাল লাগে ওর।
একটু পর দক্ষিণ থেকে ঝিরঝিরে হাওয়ায় ভর করে নাকে এল দামি, ভাল কফির সুবাস। ঘরে ফিরে রানা টের পেল, কফির গন্ধ ভেতরে আরও জোরালো। এ ছাড়াও, তৈরি হচ্ছে স্ক্র্যাম্বল্‌ড্ এগ, স্টেক আর বাটার টোস্ট। নাস্তা তৈরি করছে মোটেলের মালকিন রিটা মর্টন।
গোটা পৃথিবীর বিভিন্ন শহরে রানা এজেন্সির অ্যাপার্টমেন্টগুলোতে সকালে ঘুম থেকে উঠে চট্ করে সামান্য নাস্তা নাকে-মুখে গুঁজেই অফিসে নেমে যেতে হয় রানাকে। তবে বাইয়ু ইনের ব্যাপার অন্যরকম। নিচতলায় নামতেই কারুকাজ করা টেবিলক্লথ দিয়ে ঢাকা সাদা পাইনের টেবিলটা ওকে দেখিয়ে দিল রিটা মর্টন। কড়া এক মগ কফি সামনে রেখে চলে গেল কিচেনে। ওখান থেকে এল হাঁড়ি-কড়াই- সসপ্যান নাড়ার মিষ্টি খুটুং-খাটুং আওয়াজ।
পুরনো আমলের মন-মানসিকতার মানুষ রিটা। তার ধারণা, সারাদিনে সবচেয়ে গুরুত্বপূর্ণ খাবার হচ্ছে সকালের নাস্তা। কাজেই বড় একটা প্লেটে উঁচু স্তূপ করা স্ক্র্যাম্বড্ এগ, পুরু স্টেক, চারটে বাটারটোস্ট, পোয়াটেক পুডিং ইত্যাদি টেবিলের ওপর রানার নাকের নিচে গুঁজে দিল সে। তারপর কারাগারের জেলারের মত পাহারায় থাকল নিজে। রানা দেখল, প্লেটের একপাশে শুয়ে আছে এক জোড়া ইয়া সাইজের দোপেঁয়াজা করা লবস্টার। দেখেই আগুন ধরে গেল ওর পেটে। কিন্তু অর্ধেক খাবার শেষ করে আর তো পারা যায় না। রানা উঠে পড়তে চাইলেই কুঁচকে ওঠে মহিলার দুই ভুরু। কষ্ট করে রান্না করেছে, আর সেসব নষ্ট করবে কেউ? একদম অসম্ভব কথা!
মহিলাকে সন্তুষ্ট করতে পাউরুটির গুঁড়োও খুঁটে খেল রানা। মনে মনে বলল, ওরে, ব্যাটা, কাল থেকে তিনগুণ বেশি ব্যায়াম করবি! আজই বিকেল থেকে শুরু করবি অন্তত বিশ মাইল দৌড়! বুঝলি?
আরেক মগ কফি দিয়ে খালি প্লেট হাতে কিচেনে গেল রিটা মর্টন। তার আগে টেবিলে রেখেছে সাইকেল আরোহী কৃষ্ণাঙ্গ হকারের দেয়া ক্লোভিস প্যারিশ টাইম্‌স্ দৈনিক পত্রিকা। কৌতূহল হওয়ায় ওটার ভাঁজ খুলল রানা। বড় হেডলাইনটার ওপর চোখ পড়তেই ওর শার্টে ছলকে পড়ল গরম কফি। পত্রিকায় লিখেছে:
মাঝরাতে মদের দোকানে ডাকাতি ঠেকিয়ে দিল
বাংলাদেশ আর্মির প্রাক্তন এক সদস্য!
অপলক চোখে ক’মুহূর্ত হেডলাইনটা দেখল রানা। ওর মনে হলো, ভর দুপুরে চৌরাস্তায় দাঁড় করিয়ে সবার সামনে খুলে নেয়া হয়েছে গায়ের সব কাপড়।
ঘটনার বর্ণনা দেয়া হয়েছে এভাবে:
গতরাতে ওয়েস্ট রিউ জিরাম সড়কে টিমোথি হেকেথর্নের লিকার স্টোরে ডাকাতির সময় দুই ডাকাতকে বাধা দেন অপরিচিত এক বাংলাদেশি আগন্তুক। ক্লোভিস প্যারিশের শেরিফের ডিপার্টমেন্ট থেকে জানা গেছে, ডাকাতদের নাম: জর্জি এস. ডান, ৩৫, ও মিকি হাওয়ার্ড, ৩১। ডান এবং হাওয়ার্ড ওই স্টোরে প্রবেশ করে আগ্নেয়াস্ত্রের মুখে দোকানের বর্ষীয়ান মালিক টিমোথি হেকেথনকে জিম্মি করে ক্যাশের নগদ টাকা হাতিয়ে নিতে চেষ্টা করে। বৃদ্ধ হেকেথনের ধারণা, ডাকাতি শেষে খুন করা হতো তাঁকে। ঠিকসময়ে ওই দুই ডাকাতকে বাধা দিয়ে তাদেরকে নিরস্ত্ করেন বাংলাদেশি আগন্তুক। এরপর ফোনে ডেকে আনা হয় শেরিফের ডিপার্টমেন্ট থেকে ক’জন পুলিশকে। নিজের গুলিতে আহত অবস্থায় অস্ত্রোপচারের জন্যে অপরাধী মিকি হাওয়ার্ডকে পুলিশ প্রহরায় নেয়া হয়েছে স্থানীয় হাসপাতালে। আর হাতের ভাঙা হাড় প্লাস্টারের পর বিচারের জন্য ক্লোভিস প্যারিশের জেলহাজতে রাখা হয়েছে জর্জি এস. ডানকে। বর্ণনা করতে গিয়ে দোকানের মালিক মিস্টার টিমোথি হেকেথন বলেন, ‘আমি তো ধরেই নিয়েছিলাম মারা যাচ্ছি। ঠিক তখনই দেবদূতের মত কোথা থেকে এসে আমাকে বাঁচিয়ে দিল অচেনা ওই অসমসাহসী যুবক।’
এ বিষয়ে আপাতত আর কোনও মন্তব্য পাওয়া যায়নি শেরিফের ডিপার্টমেন্ট থেকে। আগামীকাল জানা যাবে বিস্তারিত সংবাদ।
আগাগোড়া দুইবার খবরটা পড়ল রানা। ভোরে পাঠকদের হাতে পৌঁছে দেয়ার জন্যে দ্রুত ব্যবস্থা নিয়েছে দৈনিক পত্রিকার কর্তৃপক্ষ। বোধহয় গভীর রাতেই বৃদ্ধ হেকেথনকে ঘুম থেকে তুলেছে সাংবাদিক। স্থানীয় দৈনিকের সাংবাদিককে দোষ দিতে পারল না রানা। ঘুমন্ত এক বসতির : পাঠকদেরকে তাজা খবর দিতে পেরে উত্তেজিত তারা। দেরি করেনি অন্য খবর স্থগিত করে ডাকাতির খবর ছাপতে।
ভাগ্যকে ধন্যবাদ দিল রানা। আর্টিকেলে ওর নাম নেই। তবে ও যে বাংলাদেশ আর্মিতে ছিল, তা জানার কথা নয় হেকেথর্নের। ওই গুজব ছড়িয়েছে স্বয়ং শেরিফ স্যাম শেরিড্যান। রানার মনে হলো, একবার কিছু ধরে নিলে আর তা বেরোয় না লোকটার মগজ থেকে।
ভুল ভাবেনি লোকটা। সাধারণ কেউ কখনওই সশস্ত্র দুই ডাকাতকে বাধা দিতে যেত না।
কে জানে, সাংবাদিককে আরও কী বলেছে শেরিফ, ভাবল রানা। সে কি এ-ও বলেছে, আগামীকাল রাতে বাঁশি শুনতে টাউন হলে হাজির হবে ও? অথবা, এটা কি বলেছে, আপাতত বাইয়ু ইন মোটেলে উঠেছে বাঙালি যুবক?
রানার পেশায় গোপনীয়তা খুব জরুরি। অসতর্ক হলে যে-কোনও মুহূর্তে খুন হবে। আর ওর বিপদের মাত্রা বাড়িয়ে দিচ্ছে সাংবাদিকরা। কেউ খুঁড়তে শুরু করলে হয়তো পেয়ে যাবে জরুরি কোনও তথ্য।
ওকে নিয়ে মেতে উঠছে কেউ, ভাবতে ভাল লাগছে না রানার। নিজেকে জিজ্ঞেস করল, ডাকাতিতে বাধা না দিয়ে আর কোনও উপায় ছিল? গুলি খেয়ে মরতে দিতাম বুড়ো মানুষটাকে? ওর অতীত নিয়ে সাংবাদিকদের কাছে মুখ খোলা ঠিক হয়নি শেরিফের।
এরপর কী করবে ভাবছে রানা, এমনসময় আবারও হাজির হলো রিটা মর্টন। চোখে অদ্ভুত দৃষ্টি। বলল, ‘দু’জন লোক লবিতে অপেক্ষা করছে। আপনার নাম বলল, মিস্টার ওয়ানা। তাদের একজন জানাল, তারা এসেছে ভিলেনিউভ কুরিয়ার পত্রিকা থেকে।
মোটেলে বসে থাকলে লোকগুলো বিদায় হবে না। দেখা করতে হবে তাদের সঙ্গে। চেয়ার ছেড়ে দরজার সামনে গিয়ে থামল রানা। কবাট খুলে দেখল, কালো কোট আর জীর্ণ জিন্সের প্যান্ট পরে দাঁড়িয়ে আছে দু’জন লোক। তাদের একজন চট করে ওর দিকে ক্যামেরা তাক করল।
‘মিস্টার ওয়ানা, তাই না?’ ক্যামেরাম্যানের পাশ থেকে বলল অন্যজন। কোটের পকেট থেকে নিল প্যাড ও কলম।
‘আমি কে, তা পরে বলছি। আগে বলুন, আমার কাছে কী চান?’ বলল রানা।
‘আমি এলমো রোউক, ভিলেনিউভ কুরিয়ার পত্রিকার সঙ্গে আছি। আশাকরি কয়েকটা মিনিট ব্যয় করতে আপত্তি থাকবে না আপনার। কিছু বিষয়ে জানতে চাই।’
খুব মোলায়েম গলায় জানাল রানা, কাউকে ইন্টারভিউ দিতে চায় না। বলল, ‘আমি ছুটিতে আছি, ভাই। দয়া করে আমাকে বিরক্ত করবেন না।’
‘অন্তত কিছু তো বলবেন, ম্যান? এতবড় একটা ঘটনা ঘটে গেল, সবাই জানতে চাইবে না? গরম খবর! আপনি তো এখন হিরো! ডাকাতি ঠেকিয়ে দিয়েছেন! অনেকে ভাবছে আপনি আসলে সুপার হিরো!
‘আমার হিরো হওয়ার শখ নেই,’ বলল রানা। ‘আমি কিছু করেছি সেটা কে বলল আপনাদেরকে?’
বাঁকা হাসল সাংবাদিক। ‘সরি, সোর্সের নাম বলব না।’
‘আপনার সোর্সকে গিয়ে বলুন, ভুল ভেবে নিয়ে অসত্য বলেছেন তিনি।’ কড়া চোখে ফোটোগ্রাফারকে দেখল রানা। ক্লিক-ক্লিক করে ছবি তুলছে সে। ‘চোখের সামনে থেকে ওটা সরান, নইলে গলার ভেতর ভরে দেব ক্যামেরাটা।’ মেজাজ ক্রমেই আরও গরম হয়ে উঠছে ওর।
বাঙালি যুবকের গম্ভীর চেহারা দেখে চট করে ঘুরে গাড়ির দিকে চলল দুই সাংবাদিক। দু’বার কাঁধের ওপর দিয়ে দেখল রানাকে। ফোন বের করেছে এলমো রোউক। বোধহয় দলে ভারী হতে চাইছে।
কয়েক মুহূর্ত তাদেরকে দেখল রানা। বুঝে গেছে, ঠেকিয়ে দিয়েছে প্রথম ধাক্কাটা। তবে এরপর দলবল নিয়ে এসে আরও বিরক্ত করবে এই লোক। যা খুশি লিখবে পত্রিকায়। দুপুর হওয়ার আগেই খবর যাবে সিএনএন, ডাব্লিউএনবিসির মত সংস্থার সাংবাদিকদের কাছে। যতই আপত্তি থাকুক ওর, বেশ কিছু দিনের জন্যে আশপাশের এলাকার মানুষের আগ্রহ তৈরি হবে ওকে ঘিরে। এ থেকে রক্ষা নেই। সুতরাং, একমাত্র কাজটাই করতে হবে কে। বিড়বিড় করল রানা, ‘আর দেরি করলে স্রেফ মারা পড়ব। ভাগতে হবে এই শহর ছেড়ে!’মাসুদ রানার গ্রেফতারের রিপোর্ট টিভিতে আসার পর বাড়ি থেকে বেরোয়নি রিচি নোভাক। রাগে জ্বলছে ওর ব্রহ্মতালু। এত পরিশ্রম করে লিয বাউয়ারের খুনের দায় লোকটার ঘাড়ে চাপিয়ে লাভ হলো না। গুবলেট হয়ে গেছে সব। তার ওপর, এবার হয়তো নিজেরাই মস্ত কোনও বিপদে জড়িয়ে পড়বে।
দ্রুত ভাবছে রিচি, কারাগারের বেশ ক’জন কয়েদির সঙ্গে তার পরিচয় আছে। খুশি মনে তার হয়ে কাজটা করবে তারা। জেলখানার ভেতর সহজেই শেষ করা যাবে মাসুদ রানাকে। বড় জোর খুনির কয়েদের মেয়াদ কিছুটা বাড়বে, ব্যস্…
সেক্ষেত্রে প্যাট্রিকের মৃত্যুর প্রতিশোধ নেয়া গেলেও, নিজ হাতে লোকটাকে আর খুন করতে পারবে না সে। মনের ভেতর অতৃপ্তি বোধ করছে রিচি।
হঠাৎ টিভির দিকে নজর গেল তার। সাধারণ সং বিরতি দিয়ে জরুরি বার্তা দিচ্ছে সংবাদ পাঠিকা।
আর্মচেয়ারে বসে আছে রিচি। সামনে ঝুঁকল। পর্দায় দেখছে ভিলেনিউভ শহরের কোর্ট ভবন। ওখানে জড় হয়েছে একদল সাংবাদিক। ব্রিফ করছে শেরিফ স্যাম শেরিড্যান। সামনে মাইক্রোফোন। অপ্রত্যাশিত খবরটা জানাল শেরিফ। ছেড়ে দেয়া হচ্ছে মাসুদ রানাকে। তার বিরুদ্ধে আর কোনও অভিযোগ নেই শেরিফ ডিপার্টমেন্টের। খুনের তদন্ত করবে তারা। যদিও এই মুহূর্তে সন্দেহজনক কোনও অপরাধী তাদের তালিকায় নেই। আর কোনও মন্তব্য না করেই আবারও কোর্ট ভবনে ঢুকে পড়ল শেরিফ।
টিভির পর্দার দিকে চেয়ে তৃপ্তির হাসি হাসল রিচি। ভাল, এখনও তা হলে সুযোগ আছে মাসুদ রানাকে মুঠোয় নেয়ার।
টিভি বন্ধ করে আর্মচেয়ার ছাড়ল রিচি। ফ্রিষ থেকে নিল এক বোতল রুট বিয়ার। তিক্ত এই পানীয় সেরা মনে হয় তার। কর্ক খুলে ঢকঢক করে গলায় বিয়ার ঢালল সে। অর্ধেক বিয়ার শেষ হতেই তার প্যান্টের পকেটে বাজল মোবাইল ফোন। ওটা বের করে কলার আইডি দেখল রিচি, তারপর রিসিভ করল কল। ‘বলো, শুনছি!’
কর্কশ আওয়াজে কথা বলছে এক লোক। মন দিয়ে শুনছে রিচি। সব শোনার পর ফোন অফ করে আবারও রেখে দিল প্যান্টের পকেটে। ঘর ছেড়ে বেরিয়ে গিয়ে ঢুকল ক্লাব হাউসে। শেষ দুপুরের গরমে দরদর করে ঘামছে সে। ক্লাব হাউসে পুল টেবিলের পাশে একা বসে আছে টিনাশে বব। টেবিলের সবুজ বেইযের ওপর ম্যাক-১০ সাবমেশিন গান। এরই ভেতর খুলেছে কিছু পার্ট। তেল ভরা একটা ন্যাকড়া দিয়ে ওগুলো মুছছে। গুলি করুক বা না করুক, প্রতিদিন এই একই কাজ করে সে।
‘হ্যাঙ্ককে দেখেছ?’ ক্লাব হাউসের দরজা থেকে জানতে চাইল রিচি।
নিজের কাজ বন্ধ করে চোখ তুলে তাকাল টিনাশে বব। ‘এখানে নেই। বোধহয় ওই কালো কুত্তী আর ওটার বাচ্চাগুলোকে নিয়ে গেছে পন্টুনে। অন্য ছেলেটাও ওখানে আছে… ওই যে সাদা চামড়ার। ওর জন্যে খারাপ লাগছে। একপাল বাঁদরের সঙ্গে মিশে বড় হচ্ছিল।’ বিরক্ত হয়ে মাথা নাড়ল টিনাশে বব। ‘বোঝো কী হাল আজ আমেরিকার!’
‘হ্যাঙ্ক পন্টুনে গেছে কেন?’ জানতে চাইল রিচি।
‘হয়তো একটু ব্যায়াম করবে,’ বোল্ট মেকানিযমে রয়ে যাওয়া সামান্য তেল কাপড় দিয়ে মুছল টিনাশে বব।
‘ও।’ যে লোককে নিজ হাতে বাউয়ি নাইফ দিয়ে ক্ষত- বিক্ষত করেছে, তার সঙ্গে বাড়তি কথা বলার আগ্রহ রিচির নেই।
ক্লাব হাউস থেকে বেরিয়ে উঠানে থামল রিচি। কোয়াড বাইক যেখানে থাকে, সেখানে এখন দুটো বাইক নেই। উধাও হয়েছে খাঁচার মত ছোট ট্রেইলার। তৃতীয় মোটরসাইকেলে চেপে ইঞ্জিন চালু করল রিচি। রুক্ষ ট্র্যাকে পড়ে জঙ্গলের ভেতর দিয়ে চলল পুবে। ওদিকে দ্বীপটা ঢালু হয়ে নেমেছে গিয়ে বাইয়ুতে।
পল্টুনের কাছে যাওয়ার আগেই চিৎকার শুনল রিচি।
হ্যাঁ, ফুর্তির জন্যেই ওখানে গেছে হ্যাঙ্ক। ওর সঙ্গে আছে রেলি জ্যাকব। নিশ্চয়ই দু’জন মিলে নির্যাতন করছে বন্দিদেরকে। দড়ির ফাঁসে পিচ্চি মেয়েটাকে ঝুলিয়ে আটকে দিয়েছে কেবলের হুকে। বুম নিয়েছে বাইয়ুর ওপর। মেয়েটা আছে পানি থেকে দুই ফুট ওপরে। মরা এক হরিণের দেহ থেকে মাংস ছিঁড়ে বাইয়ুর ভেতর ফেলছে জ্যাকব। অ্যালিগেটর কিলবিল করছে বলে খলবলিয়ে উঠছে নিচের পানি। ভীষণ ভয়ে হাউমাউ করে কাঁদছে টিনা। টানটান কেবল থেকে এদিক ওদিক দুলছে ওর ছোট্ট শরীরটা।
তীরে তিনটে গাছের কাণ্ডে বেঁধে রাখা হয়েছে এলিসা, রন আর রবকে। অসহায় চোখে চেয়ে থাকা ছাড়া কিছুই করার নেই এলিসার। ভয়ে প্রায় অজ্ঞান হয়েছে সে। রবের গাল বেয়ে দরদর করে অশ্রু পড়ছে চিবুকে। বাপ-মা তুলে হ্যাঙ্ক আর জ্যাকবকে গালি দিচ্ছে রন।
কাওয়াসাকি মোটরসাইকেল থেকে নেমে পল্টুনে উঠল রিচি। ঘুরে ওকে দেখল হ্যাঙ্ক, মুখে চওড়া হাসি। আপাতত ভুলে গেছে ছোটভাইয়ের মৃত্যুর কষ্ট। এটাও মনে নেই যে হাতে গুলির জখমে টনটনে ব্যথা।
‘এসব বন্ধ করো, হ্যাঙ্ক,’ কড়া সুরে বলল রিচি। ‘আগেই বলেছি কাজ ফুরিয়ে গেলে ওদেরকে নিয়ে কী করব।’
‘অত রাগ কীসের, বড়ভাই? আমি তো শুধু একটু মজা করছি।’
‘আমরা কালো পাছাওয়ালা ছেমড়িকে টোপ হিসেবে ঝুলিয়ে দিয়েছি অ্যালিগেটরগুলোর জন্যে!’ বিশ্রী ভঙ্গিতে খ্যাক খ্যাক খ্যাক শব্দে হাসছে রেলি জ্যাকব।
‘লজ্জার কথা, এখনও পার্টিতে যোগ দেয়নি ওসাইরিস,‘ খিক খিক করে হাসল হ্যাঙ্ক। ‘বোধহয় মেয়ে অ্যালিগেটরের খোঁজে নদীতে গেছে।’
চোখ পড়তেই রিচি দেখল, তীরে একগাদা ডিক্সি বিয়ারের বোতল। চেহারা গম্ভীর করে বলল সে, ‘আমার মনে হয় যথেষ্ট ফুর্তি হয়েছে। জ্যাকব, জায়গামত নিয়ে যাও বন্দিদের। এদিকে জরুরি কিছু কথা সেরে নিই হ্যাঙ্কের সঙ্গে।’
‘ঠিক আছে, বস,’ খ্যাক-খেকে হাসি দিল রেলি জ্যাকব। রিচি নোভাকের চোখের চাহনি দেখেই বুঝেছে, সিরিয়াস কিছু নিয়ে ভাবছে সে। বুম ঘুরিয়ে পল্টুনের ওপর আনল জ্যাকব। হাতল ঘুরিয়ে টিনাকে নামাল কাঠের পুরনো মেঝেতে।
এতই ভয় পেয়েছে মেয়েটা, থরথর করে কাঁপছে। মুখ থেকে বেরোচ্ছে চাপা গোঙানি।
কেবলের হুক থেকে টিনাকে ছুটিয়ে খাঁচার মত ট্রেইলারে ভরল জ্যাকব। খাপ থেকে কা-বার ছোরা নিয়ে অন্য বন্দিদের হাত-পায়ের বাঁধন কাটল। ছোরা দেখিয়ে একে একে এলিসা, রন আর রবকে বাধ্য করল ট্রেইলারে উঠতে। এলিসা মানসিকভাবে এতই ভেঙে পড়েছে, প্রতিবাদের সাধ্য নেই। বিড়বিড় করে হ্যাঙ্ক আর জ্যাকবকে গালি দিচ্ছে রন। তবে জোর কয়েকটা চড় গালে পড়তেই চুপ হয়ে গেল সে।
টেইলারের দরজা বন্ধ করে তালা মারল জ্যাকব। ইঞ্জিন চালু করে কোয়াড বাইকে চেপে রওনা হলো, পেছনে চলল এবড়োখেবড়ো পথে ছোট্ট ট্রেইলার
কড়া চোখে হ্যাঙ্ককে দেখল রিচি। ‘কী ব্যাপার, হ্যাঙ্ক? তোমার মনে নেই কী বলেছি?’
‘মনে আছে। আমি তো কারও ক্ষতি করছিলাম না।
‘মৌজ করছিলে। কোনও দিকে খেয়াল ছিল না। এইমাত্র টিভিতে বলেছে, জেল থেকে মাসুদ রানাকে ছেড়ে দেয়া হয়েছে। তার বিরুদ্ধে আর কোনও অভিযোগ নেই শেরিফের।’
‘কিন্তু…’
‘সে এখন মুক্ত বিহঙ্গের মতই স্বাধীন। সাংবাদিকদেরকে শেরিফ বলেছে, মাসুদ রানা খুন করেনি। তারা জানে না কুকীর্তিটা কে করেছে। তারা আরও তদন্ত করবে।’
নাক দিয়ে ঘোঁৎ আওয়াজ বের করল হ্যাঙ্ক। ‘মরুক শালারা। তার মানে আগের প্ল্যান মতই কাজ করব আমরা। তাই না?’
‘হ্যাঁ।’
‘তা হলে তো আমাদের ছেলেদেরকে পাঠাতে হবে। এন সার্কেল তো বহু দূরের পথ।’
মেঝোভাইকে দেখল রিচি। ‘ভুল বললে। ওরা রাস্তার দিকেই যাবে। তবে এন সার্কেলে নয়।’
ভুরু কুঁচকে ফেলল হ্যাঙ্ক। ‘এসব কী বলছ? আমরা না প্ল্যান করলাম এন সার্কেলে মাসুদ রানা পৌঁছে গেলে তাকে বন্দি করে এখানে আনব? তা না পারলে ছোরা দিয়ে মোরব্বা করে দেব মেয়েলোকটা আর কুকুরছানাগুলোকে? মাসুদ রানা যখন মুক্ত, তো আগের প্ল্যানই তো ভাল, তাই না?’
‘ভুল বলছ,’ বলল রিচি। ‘প্রথম থেকেই ওটা আমাদের প্ল্যান ছিল না।’
অবাক চোখে বড়ভাইকে দেখল হ্যাঙ্ক। ‘ছিল না?’
মাথা নাড়ল রিচি। ‘ওটা বলেছি মোটা ওই উকিলকে, যাতে সেটাই বলে মাসুদ রানাকে। কিন্তু আমরা কি গাধার বাচ্চা নাকি?’
‘তা হলে আমরা আসলে কী করব?’ চিন্তিত কণ্ঠে বলল হ্যাঙ্ক।
ভাইয়ের কাঁধে হাত রাখল রিচি। ‘সহজ করে সব বুঝিয়ে বলছি। এন সার্কেলে যাবে না টিনাশে বব, রেলি জ্যাকব আর অন্যরা, কারণ নিজেই এখানে হাজির হবে মাসুদ রানা। বোকা নয় সে। কোথাও গিয়ে ধরা দিত না কোনভাবেই। উল্টো আমাদেরকে ফাঁদে ফেলত।’
‘তুমি জানলে কী করে?
‘কারণ, ওর জায়গায় আমি নিজে হলেও তা-ই করতাম, ‘ বলল রিচি। ‘নিজেকে চালাক মনে করে রানা। তবে জানে না আমি ওর চেয়েও আর এককাঠি সরেস।’
‘কী করবে সে?’
‘সোজা হাজির হবে এই দ্বীপে। যে-মুহূর্তে ছেলেদের পাঠাব এন সার্কেলে, কমে যাবে আমাদের লোকবল, সেই মুহূর্তে এখানে হামলা করবে সে।
‘একাই শেষ করব ওকে,’ গর্ব ভরে বলল হ্যাঙ্ক। ‘সে একা। কপালের জোরে পুড়িয়ে দিয়েছে ডিসটিলারি, আর তখন দুর্ভাগ্যজনকভাবে মারা গেছে প্যাট্রিক। তবে রানা যেটা করেছিল, সেটা চোরাগোপ্তা হামলা।’ এবার আর তা পারবে না। আমরা তৈরি থাকব। আসুক। বারোটা বাজিয়ে ছেড়ে দেব শুয়োরটার।’
‘একা আসবে না, বলল রিচি। ‘সঙ্গে থাকবে একদল পুলিশ।’
‘কিন্তু পুলিশ ওকে সাহায্য করবে কেন? এটা তো যুক্তির কথা হলো না।’
‘যুক্তি আছে, হ্যাঙ্ক। জানতে চাইবে না কোথা থেকে জানলাম এসব?’
‘রিচি, তুমি তো সবসময় ভাব করো, যেন দুনিয়ার সবই জানো,’ বেজার হয়ে বলল হ্যাঙ্ক।
‘আসলে জানি না বহু কিছুই। তবে আমাদের চর সবই বলেছে আমাকে। একটু আগে ফোন করেছিল। তার কাছেই শুনলাম, রানা আর শেরিড্যান এখন একই হাঁড়ির ভাত খাচ্ছে। গোপনে এসে হামলা করবে। আমাদেরকে গ্রেফতার করবে খুন, কিডন্যাপিং আর অন্যান্য অভিযোগে। এত কিছু জানার উপায় ছিল না তাদের, তবে চোখ উল্টে ফেলেছে আমাদের প্রিয় ডেপুটি শেরিফ বিলি এস. কনরাড।’
‘শুয়োরের বাচ্চা! আজকাল দেখছি কাউকেই বিশ্বাস করা যায় না! পচে গেছে দুনিয়া! তার মানে শেরিড্যান এখন জানে কারা খুন করেছে লিয বাউয়ারকে।’
‘এই তো বুঝতে শুরু করেছ, হ্যাঙ্ক।’
পন্টুন থেকে নেমে ধুলোয় লাথি ছুঁড়ল রিচির মেঝোভাই। ‘তা হলে তো মহাবিপদে পড়েছি দেখছি!’
‘তা ঠিক,’ বলল রিচি। ‘তবে আমাদের নয়, বিপদটা হবে ওদেরই। এসো, তোমাকে একটা জিনিস দেখাই।’কোয়াড বাইকে চেপে বাড়ির উঠানের দিকে চলেছে রিচি ও হ্যাঙ্ক। অবশ্য ক্লাব হাউসের কাছে পৌঁছুবার আগেই বামে বাঁক নিল রিচি। কাঁচা মাটির রাস্তা ধরে একটু যেতেই পেছনে পড়ল বন্দিদেরকে আটকে রাখার পাতাল কারাগার। আগে ওখানে থাকত নোভাকদের শত্রু, ব্যবসায়িক প্রতিযোগী ও ছ্যাচড়া চোরেরা। প্রাণ নিয়ে ফিরত না কেউ। ওই জেল শুইয়ে রাখা মস্তবড় বোতল আকৃতির একটা গর্ত। ওটার মুখে লোহার গ্রিড বসিয়ে নেয়ার পর কারও সাধ্য নেই ওখান থেকে বেরোয়। তবে বর্তমানে ওই গর্ত আরও বড় করেছে নোভাকরা। নিচে নামানো হয়েছে শিপিং কন্টেইনার। আবারও মাটি ফেলে ঢেকে দেয়া হয়েছে গর্ত। ওখান থেকে উঠতে হলে মই বেয়ে ট্র্যাপডোর পেরোতে হবে। বন্দিকে নামিয়ে দেয়ার পর তুলে নেয়া হয় মই। পাতাল কারাগারের পরিবেশ অন্ধকারাচ্ছন্ন ও স্যাঁতসেঁতে। বন্দি যেন শ্বাস আটকে না মরে, তাই আছে ভেন্টিলেশন পাইপ। পাষাণ নয় নোভাকরা, দু’দিন অন্তর বন্দির জন্যে ওপর থেকে ফেলে সামান্য খাবার আর জনপ্রতি এক পাইন্ট পানির বোতল।
এগিয়ে চলেছে রিচি, পেছনে হ্যাঙ্ক। আগেই পাতাল ডানজনে এলিসা, রন, রব আর টিনাকে নামিয়ে মই তুলে ট্র্যাপডোর আটকে দিয়েছে রেলি জ্যাকব। কারাগারের দিকে চেয়েও দেখেনি রিচি বা হ্যাঙ্ক। ট্র্যাক ধরে আরও কিছুটা গিয়ে প্রিফ্যাব্রিকেটেড স্টিলের বড় এক দালানের সামনে থামল রিচি। বাড়ির পেছনে রয়েছে নানাধরনের ট্রাক, গাড়ি আর চোরাই সব মালামাল।
দালানের একপাশে শাটার দেয়া চওড়া দরজার ওপাশেই নিজের ব্যক্তিগত জিনিসপত্র রাখে রিচি। চাবি থাকে শুধু তার কাছে। মেয়েমানুষ থেকে শুরু করে প্রায় সবই ভাগ করে ব্যবহার করে নোভাকরা, তবে শাটার দেয়া ঘরে কী আছে, তা দুই ভাইকে জানতে দেয়নি রিচি। গত বছর বড় কোনও প্রজেক্ট নিয়ে ওখানে কাজ করছিল। ঘণ্টার পর ঘণ্টা কাটিয়ে দিয়েছে ওই ঘরে। কখনও কখনও দেখা গেছে দু’দিন, তিন দিন বেরোয়নি ওখান থেকে। বাইরে থেকে পাওয়া গেছে লোহা পেটাবার বিকট আওয়াজ আর ড্রিলের চিঁ-চিঁ শব্দ। যে কাজই করুক রিচি, দু’ভাইকে সে বিষয়ে কিছুই জানাতে চায়নি।
হ্যাঙ্ক বুঝতে পারছে, এবার সময় হয়েছে রহস্যময় মনে পা রাখার। শাটার খুলে ওপরে ঠেলল রিচি। তাতে ব আওয়াজ হলো। ঘরের ভেতরটা লম্বাটে। গেটের সামনে সূর্যের আলো। ওখানে থমকে দাঁড়িয়ে ভুরু কুঁচকে তাকাল হ্যাঙ্ক। কয়েক সেকেণ্ড পর দৃষ্টি অন্ধকারে অভ্যস্ত হতেই দেখতে পেল ভেতরটা।
ঘরের একদিকের দেয়ালে সারি সারি জলপাই রঙের কাঠের বাক্স। বাক্সগুলোর উচ্চতা ছয় ফুট। বাক্সের একপাশে স্টেনসিল করা সাদা রঙে লেখা নানান কিছুর নাম। সেগুলোর ভেতর রয়েছে: গ্রেনেড্‌স্‌, রেকন এমকে১ ফ্র্যাগ ডাব্লিউ/ফিউয এম২০৪এ২ ও অ্যামিউনিশন ফর ক্যানন উইদ এক্সপ্লোসিভ প্রজেক্টাইল। এ ছাড়া, লেখা আছে প্রচুর সংখ্যা এবং ডেযিগনেশন। হ্যাঙ্ক ওগুলোর অর্থ না বুঝলেও এটুকু টের পেল, বড় কিছু করছে রিচি। ঘরে কয়েক পা এগোতেই এককান থেকে আরেক কানে গিয়ে পৌঁছুল হ্যাঙ্কের হাসি। বেরিয়ে পড়ল বত্রিশ পাটি দাঁত।
‘আরিব্বাপরে! বড়ভাই, তুমি তো কাজের কাজই করেছ! কিন্তু পেলে কোথায় এসব?’
‘টেনেসির হোয়াইট পাওয়ার বয়েজদের কাছ থেকে, বলল রিচি। ‘কিন্তু এসব দেখাতে তোমাকে এখানে আনিনি।
ভাইয়ের পিছু নিয়ে আরও কয়েক পা এগোল হ্যাঙ্ক। দেয়ালের সুইচ টিপে বাতি জ্বালল রিচি। ছাত থেকে উজ্জ্বল আলো ছড়াল ন্যাংটো শক্তিশালী বার্। দূরে গর্জন ছাড়ছে জেনারেটর। ঘরের দু’দিকের দেয়াল ঘেঁষে ওঅর্কবেঞ্চে নানান যন্ত্রপাতি। তার ভেতর রয়েছে ওয়েল্ডিং টর্চ, অক্সি-এসেটিলিন কাটার, বেঞ্চ লেইদ, অ্যাংগেল গ্রাইণ্ডার আর পিলার ড্রিলের মত হেভি ডিউটি হার্ডওয়্যার। এখানে বসে মেলা কাজ করেছে রিচি নোভাক।
দু’দিকের ওঅর্কবেঞ্চের মাঝে তার গর্বের বস্তু। ঢেকে রাখা হয়েছে তারপুলিন দিয়ে। জিনিসটা চওড়ায় দুই মিটার, দৈর্ঘ্যে পাঁচ মিটার।
‘তারপুলিনের নিচে ওটা কী?’ কৌতূহলী কণ্ঠে জানতে চাইল হ্যাঙ্ক। ‘বিরাট কোনও কামান?’
একপাশ থেকে তারপুলিন সরাতে শুরু করে বলল রিচি, ‘নিজের চোখেই দেখে নাও।’
গাড়িটার ওপর থেকে তারপুলিন সরে যেতেই পিরিচের মত বড় হয়ে উঠল হ্যাঙ্কের দুই চোখ।
অস্ত্রের অভাব নেই দ্বীপে, বলল রিচি, ‘এসবের ভারে আরেকটু হলে তলিয়েই যেত। তবে এ জিনিস অন্যকিছু। আমি নাম দিয়েছি: ডুম্‌স্‌ ডে মেশিন।’
প্রথমে ওটাকে ভারী ট্রাক মনে হলো হ্যাঙ্কের। আগে কখনও দেখেনি এমন ভয়ঙ্করদর্শন গাড়ি। ভালো করে দেখার পর বুঝল, ওটা মডিফাই করা মিলিটারি হামভি পিকআপ। উঁচু সাসপেনশন। মস্ত চাকার থ্রেডগুলো দেখার মত। ছাত ও দু’পাশের জানালা এখন নেই। বডির সঙ্গে ওয়েল্ডিং করে আটকে নেয়া হয়েছে পুরু আর্মার প্লেটিং। শুধু ওগুলোরই ওজন হবে একটনের বেশি। খোলা ক্যাবে ড্রাইভারের সিটের পাশে প্যাসেঞ্জার সিটের বদলে বিশাল এক ডিভাইস।
কয়েক মুহূর্ত পর হ্যাঙ্ক বুঝল, সে দেখছে তার জীবনে দেখা সবচেয়ে বড় কামান। হাঁ হয়ে গেল তার মুখ। হারিয়ে গেছে জবান। কামানের নলটা ক্যাথেড্রালের পাইপ অর্গানের চেয়েও মোটা। ওই নল গিয়ে মিশেছে মস্ত এক সিলিন্ডারের সঙ্গে। গোটা জিনিসটা আছে রিভেট করা ভারী ইস্পাতের পাতের ওপর।
‘এম৬১ ভালক্যান রোটারি ক্যানন, বলল রিচি। ‘যুদ্ধের সিনেমায় দেখেছ, হ্যাঙ্ক। তবে এটা নকল নয়। ভিয়েতনামে ব্যবহার হয়েছে এমন এক স্টারফাইটার জেট বিমান থেকে এসেছে। এখানে পৌঁছে দেয়ার জন্যে মেলা টাকা নিয়েছে টেনেসির দোস্তরা। ছয় ব্যারেলের প্রতিটা থেকে মিনিটে বেরোবে এক হাজার গোলা। তুমি এমন এক অস্ত্র দেখছ, যেটা কয়েক মিনিটে মাটির সঙ্গে মিশিয়ে দেবে আস্ত পাহাড়। আমার কাছে যে বেল্ট, তাতে আছে কামানের জন্যে চার হাজার রাউণ্ড। প্রতিটা রাউণ্ড বিশ মিলিমিটার। আছে ট্রেসার, হাই এক্সপ্লোসিভ ইনসেনডিয়ারি, আর্মার ভেদ করা রাউণ্ড। আরও আছে পেনিট্রেটার অ্যামিউনিশন। ওটা ভেদ করবে যে-কোনও কিছু।’ কাঁধ ঝাঁকাল রিচি। ‘যদিও জানি না কী ওড়াতে ওটা লাগবে। আগে কখনও চালু করিনি কামান। অপেক্ষা করেছি উপযুক্ত সুযোগের জন্যে। এম৬১ ভালক্যান রোটারি ক্যানন দারুণ সুন্দরী, কী বলো, হ্যাঙ্ক?’
মাথা দোলাল হ্যাঙ্ক। সত্যিই, দুর্দান্ত সুন্দর অস্ত্র। খুশিতে চকচক করছে তার দুই চোখ। রিচিকে আগে কখনও এত খুশি দেখেনি। মাতাল বাবার কাছ থেকে উযি সাবমেশিন গান চুরি করে জঙ্গলে ব্রাশ ফায়ারের সুযোগ পেলে যতটা খুশি হয় কোনও কিশোর, তেমনই ঝলমল করছে রিচির চেহারা।
ট্রাকে উঠে চকচকে ধাতুর ওপর হাত বোলাল সে। গর্ব ও খুশিতে ভরপুর দু’চোখ। ‘গ্যাটলিং গানের নাম শুনেছ, হ্যাঙ্ক? ওটাই প্রথম সত্যিকারের মেশিন গান। হ্যাণ্ডেল ঘুরিয়ে চালু করত। যুদ্ধের সময় আমাদের বিরুদ্ধে ব্যবহার করেছিল ইয়াঙ্কিরা। যে আবিষ্কার করেছিল, সে চেয়েছিল যাতে যুদ্ধ বাদ দিয়ে ভীষণ ভয় পেয়ে আর্মি থেকে পালিয়ে যায় শত্রুসেনা। এবার তেমনই কিছু হবে নোভাক দ্বীপে। জাহাজ বা ব্যাটল ট্যাঙ্ক পর্যন্ত অনায়াসে ধ্বংস করে দেয় এই কামান।’
‘এ তো মহান শিল্প, শ্বাস টানল হ্যাঙ্ক। ‘তার মানে এজন্যেই এতদিন গোপনে এটা রেডি করেছ? আমাদেরকে বললে না কেন?’
‘চমকে দিতে চেয়েছি,’ বলল রিচি, ‘কাজ শেষ হয়েছে কয়েক সপ্তাহ আগে। নোভাক দ্বীপে লড়াইয়ের জন্যে এবার কাজে লাগবে।’
‘তা ঠিক,’ বিড়বিড় করল হ্যাঙ্ক। পরক্ষণে তার মাথায় এল অদ্ভুত চিন্তা। ভাবছে, নির্ঘাত ভাবনাটা পাঠিয়ে দিয়েছেন স্বয়ং ঈশ্বর। ‘একটা কথা জানো, রিচি, আমার মনে হচ্ছে আমাদেরকে দিয়ে শত্রুদেরকে উপযুক্ত শাস্তি দেবেন ঈশ্বর।’
‘আমারও তা-ই ধারণা,’ সায় দিল রিচি। ‘আসুক শত শত পুলিশ। আমার পরিকল্পনা তৈরি শেষ, অস্ত্রও রেডি।’
‘কী করবে ভাবছ সেটা বলবে না?’ ভাল প্ল্যান শুনতে সবসময় ভাল লাগে হ্যাঙ্কের।
‘তিন ধাপে কাজ করব,’ বলল রিচি। ‘প্রথম কাজ, মাসুদ রানা, শেরিফ শেরিড্যান আর তার লোকজন এলেই বোক বানিয়ে দেব তাদেরকে। দ্বিতীয় কথা, কয়েক মাইল দূরের রাস্তায় গিয়ে ইউ টার্ন নিয়ে দ্বীপে ফিরবে আমাদের ছেলেরা। ফলে সেতু পেরিয়ে আর পালাতে পারবে না রানার পুলিশ বাহিনী।’
‘শুনে তো ভাল প্ল্যান মনে হচ্ছে।’
‘প্ল্যানের শেষ অংশ তো শোনোইনি,’ বলল রিচি, ‘গ্যাটলিং গানের গোলা মেরে উড়িয়ে দেব ওদেরকে। শালারা বুঝবেও না কখন পৌঁছে গেছে নরকে।’
‘গোলা, তাই না?’ মাথা দোলাল হ্যাঙ্ক। মুখে হাসি।
‘ঘাসকাটা মেশিনের মত ছিন্নভিন্ন করব ওদের, হ্যাঙ্ক। প্রাণ নিয়ে ফিরতে পারবে না কেউ।’
‘মাসুদ রানার কী করবে?’
‘ওর ব্যাপারে আলাদা প্ল্যান আছে। সবার পর মরবে ও এতই কষ্ট দেব, যতটা ব্যথা পায়নি পৃথিবীর কেউ।
উত্তেজনায় চকচক করছে হ্যাঙ্কের চোখ। হাসির কারণে কুঁচকে গেল গাল। কিন্তু কয়েক মুহূর্ত পর ভোঁতা হলো তার দৃষ্টি। বাজে একটা চিন্তা এসেছে মনে।
‘একমিনিট, রিচি! একটা কথা ভেবেছ? পুলিশ মেরে সাফ করলে আমাদের পেছনে লাগবে ফেডারেল এজেন্টরা।
টিটকারির হাসি নিয়ে ভাইকে দেখল রিচি। ‘ভয়ের চোটে মুরগির বাচ্চা হয়ে গেলে নাকি?’
‘গোটা আর্মি লেলিয়ে দেবে! এর চেয়েও বড় কামান আছে তাদের কাছে। তা ছাড়া, ব্যবহার করবে অ্যাসল্ট হেলিকপ্টার। যেমন ব্ল্যাক হক। আকাশ থেকে ফেলবে নাপাম বোম। কোথাও পালাতে পারব না আমরা। আমাদের হাল দেখে ওয়্যাকো আর রুবি রিজের কাহিনী ভুলে যাবে সবাই।’
‘কথা ঠিক,’ বলল রিচি। ‘সুযোগ পেলে তা-ই করবে। যেভাবে আমাদের পূর্বপুরুষদের বাড়িঘর মাটির সঙ্গে মিশিয়ে দিয়েছিল। তবে ভয় পাওয়ার কিছু নেই। এ দ্বীপ বোমা মেরে তলিয়ে দিক ইয়াঙ্কি সৈনিকরা। ততক্ষণে আমরা চলে যাব অনেক দূরে।
‘কোথায় যাব?’
‘এই দেশ অনেক বড়, হ্যাঙ্ক। আর আমাদের চেয়ে বেশি কেউ চেনে না এ এলাকা। এমনিতেই এখান থেকে আমাদের চলে যাওয়ার সময় হয়েছে। ইয়াঙ্কিদের এড়াতে যেভাবে সরে গিয়েছিল আমাদের পূর্বপুরুষ উইলিয়াম এফ. নোভাক, ঠিক তেমন করেই কোথাও গিয়ে নতুন বসতি গড়ব আমরা দুই ভাই। খুঁজে নেব সুন্দরী দুটো কুত্তী। ওদের পেটে ভরে দেব বংশধর। মনে রেখো, হ্যাঙ্ক, উইলিয়াম এফ. নোভাককে যেমন খুঁজে পায়নি ওরা, আমাদেরকেও পাবে না।’
‘তোমার কোনও ভুল হচ্ছে না তো, বড়ভাই?’
‘ভুলে যেয়ো না আমরা কারা,’ গর্বের সঙ্গে বলল রিচি। ‘মগজ যেমন ক্ষুরধার, তেমনি অভাব নেই টাকার। যা খুশি করব। কারও সাধ্য নেই যে বাধা দেবে!’
কথাগুলো শুনে ভাল লাগছে হ্যাঙ্কের। কিন্তু তখনই আরেকটা চিন্তা আসতেই ভুরু কুঁচকে গেল তার। আঙুল তাক করে দেখাল ডানজনের দিক। ‘গুডরিচের বউ আর তার বাচ্চাগুলোর কী হবে?’
মৃদু হাসল রিচি নোভাক। ‘মনে নেই, ওদের জন্যে অন্য প্ল্যান, ব্রো? কিছুই বাদ দিইনি হিসাব থেকে।নোভাক দ্বীপ লক্ষ্য করে চলেছে পুলিশের গাড়ির কনভয়। ঘনিয়ে আসছে কালচে সন্ধ্যা। সারাদিন ভীষণ গরম ছিল। বাতাসে ভারী জলকণা। পুবাকাশে ঝলমল করছে পূর্ণিমার চাঁদ। তবে ধীরে হলেও পশ্চিমাকাশে জমছে কালো মেঘ। রানার ধারণা, কিছুক্ষণ পরেই শুরু হবে তুমুল ঝড়-তুফান।
একটু পর স্যাটেলাইট ইমেজ ওদেরকে দেখিয়ে দিল: পৌনে একমাইল দূরে বাইয়ুর মাঝে জঙ্গল ও প্যাচপেচে কাদাময় নোভাক দ্বীপ।
আর কিছুদূর এগিয়ে জঙ্গলে সোয়্যাট ট্রাক ও এসইউভি রেখে পায়ে হেঁটে এগোল ওরা। গাড়িতে থাকল ড্রাইভাররা। রেডিয়ো করা হলে দেরি না করে হাজির হবে নোভাক দ্বীপে। ঝোপঝাড়ের মাঝ দিয়ে চলেছে বিশজনের সশস্ত্র দলটি। পুলিশের আর্মারি থেকে অস্ত্র হিসেবে মিলিটারি এ১ ভার্শান ফুল অটোমেটিক এম৪ কারবাইন নিয়েছে রানা। কালো জ্যাকেটের নিচে ব্যালিস্টিক ভেস্ট। ওটার পেছনে সাদা অক্ষরে লেখা: স্টেট পুলিশ। মাথায় নেভি এলএসপি বেসবল ক্যাপ। পেছন দিকে রেখেছে ওটার বিক। কানে হেডফোন ও চোখে নাইট ভিশন গগল্‌স্‌। সেই সঙ্গে আছে থ্রোট মাইক। টিমের কারও কারও মাথায় ট্যাকটিকাল হেলমেট। তাদেরই একজন জেনি লরেন্স। রানার ধারণা, নিজেকে সৈনিক হিসেবে ভাবতে ভালবাসে মেয়েটা।
কোনও প্যারামিলিটারি অ্যাপারাল ব্যবহার করছে না শেরিফ স্যাম শেরিড্যান। পরনে সাধারণ ইউনিফর্ম আর মাথায় ক্যাম্পেইন হ্যাট। কোমরের হোলস্টারে আগের মতই .৪৫ কোল্ট। হাতে উইনচেস্টার লিভার অ্যাকশন শটগান। সবমিলিয়ে তাকে দেখাচ্ছে ঠিক এক শ’ বছর আগের বুনো পশ্চিমের ঘোড়া হারানো কাউবয়ের মত। বন্দুকের ভেতরে রয়েছে ওয়াইনের কর্কের মত দেখতে দশ গেজের বাকশট শেল। প্রতিটা কার্তুজে রয়েছে বারোটা সীসার বল। বন্দুক ছুঁড়লে ধসে পড়বে ইঁটের দেয়াল, এমনই বারুদের জোর।
‘প্লাস্টিকের যন্ত্রপাতি যখন ভাল লাগে, তো তোমাদের কাছেই থাকুক,’ হেডকোয়ার্টার ছেড়ে বেরোবার সময় বলেছে শেরিফ স্যাম শেরিড্যান। ‘আমার হাতের জিনিসের ছয় রাউণ্ড গুলি লাগলে কারও সাধ্য নেই বেঁচে ফিরবে।’
ওদের দলের প্রথম কাজ আড়াল থেকে দ্বীপের ওপর চোখ রাখা। শেরিফকে পেছনে ফেলে এগিয়ে গেছে রানা। একসারিতে ওর পেছনে আসছে অন্যরা। মাঝে মাঝে শেকড় বা পাথরে হোঁচট খাচ্ছে। ভারী গিয়ার নিয়ে এসেছে বলে বিড়বিড় করে নিজেদেরকে অভিশাপ দিচ্ছে। অবশ্য ওই দলে নেই জেনি লরেন্স। দৃঢ়-প্রতিজ্ঞ চেহারা করে রানার পেছনে হাঁটছে সে। লড়াইয়ের জন্যে তৈরি। আর্মি জীবনের কথা মনে পড়ছে রানার। একে অপরের ওপর সম্পূর্ণ ভরসা করত ওরা। পুলিশদের এ দলের ব্যাপারে অতটা নিশ্চিত নয় রানা। তবে এ দেশে এরচেয়ে ভাল দল জুটত না ওর কপালে।
এখন এদেরই ওপর নির্ভর করছে, স্ত্রী-সন্তানদেরকে জীবিত ফিরে পাবে কি না জোসেফ গুডরিচ।
জঙ্গলের মাঝ দিয়ে সামনে পানিতে জ্যোৎস্নার ভোঁতা প্রতিফলন দেখল রানা। থেমে গেল। পেছনে দাঁড়িয়ে গেছে দলের সবাই। হাতের ইশারা করল রানা। আগেই ওকে অনুরোধ করেছে শেরিফ স্যাম শেরিড্যান, যেন দ্বীপে পা রাখার আগে তার দলের হয়ে স্কাউটিং করে রানা।
পনেরো গজ দূরে বাইয়ুর কালচে পানি। তার আগে ঘন হয়ে জন্মেছে কোমর সমান ঝোপঝাড়। বেশি আর্দ্রতার জন্যে পাতা থেকে টপটপ করে ঝরছে পানির ফোঁটা। খুব সাবধানে ঝোপের ভেতর দিয়ে বাইয়ুর তীরে পৌঁছুল রানা। ব্যাগ থেকে বিনকিউলার বের করে চোখে লাগাল।
বেছে নিয়েছে ভাল জায়গা। পরিষ্কার দেখল কুঁজো পিঠ লোকের মত দ্বীপটাকে। বাইয়ুর পানির ওদিকে যেন নদীর মাঝে ওটা কোনও দুর্গ। ঘন হয়ে জন্মানো জঙ্গলের ভেতর মানুষের বসতির কোনও চিহ্ন নেই।
সতর্ক চোখে দ্বীপ ও বাইয়ু দেখে রানা বুঝল, ঠিকই ভেবেছে। নৌকা করে নোভাক দ্বীপে পৌছুতে পারবে না ওরা। খাড়া হয়ে ওপরে উঠেছে এদিকের তীর। ঝপ করে দেয়ালের মত মাটির বাঁধ নেমেছে বাইয়ুর বুকে। দ্বীপের ওপর দিকের জমি থেকে গুলি করে অনায়াসেই ওদেরকে খুন করতে পারবে নোভাকদের লোক।
এদিকের তীর থেকে সবচেয়ে কাছে দ্বীপের যে অংশ, তা-ও সত্তর গজ দূরে। ওদিকে কাঠের সেতু। খুব সতর্কতার সঙ্গে ওটা দেখল রানা। অন্তত দেড় শ’ বছর আগে খুবই শক্তপোক্তভাবে তৈরি করা হয়েছে সেতু। কাজে ফাঁকি দেয়নি স্থানীয় কারিগর। সারি সারি কাঠের খুঁটি মজবুত করতে ব্যবহার করেছে সাইপ্রেস গাছের কাণ্ড। যথেষ্ট চওড়া সেতু পেরোত সে আমলের দু’ঘোড়া টানা ওয়্যাগন। বাড়ি তৈরির মালামাল বা ভারী জিনিসপত্র আনা-নেয়াতেও কোনও সমস্যা ছিল না। সেতু পেরিয়ে দ্বীপে উঠতে পারবে ভারী সোয়্যাট ভেহিকেল। পরে ওটা কাজে লাগবে জিম্মিদেরকে সরিয়ে নেয়ার কাজে।
দ্বীপে নড়ছে না কিছু।
অবশ্য নিরাপদে ওখানে পৌঁছুবার আগে নিশ্চিত হওয়ার উপায় নেই আগেই হামলা হবে কি না।
এলিসা আর বাচ্চাদের নিরীহ মুখ বারবার মনে পড়ছে রানার। পেছনে মৃদু শব্দ পেয়ে ঘুরে তাকাল।
ওর সামনে এসে থামল শেরিফ স্যাম শেরিড্যান। আগের মতই শক্ত হাতে ধরেছে উইনচেস্টার বন্দুক।
তার দিকে বিনকিউলার বাড়িয়ে দিল রানা।
নীরবে ওটা নিয়ে চোখে লাগাল শেরিফ। রানার মতই দেখছে টার্গেট। কিছুক্ষণ পর ফেরত দিল বিনকিউলার। দরদর করে ঘামছে শেরিড্যানের হাতের তালু।
নিচু গলায় বলল রানা, ‘নার্ভাস?’
নাক দিয়ে ঘোঁৎ আওয়াজ করল শেরিড্যান। ‘মিথ্যা বলব না। গত তিন দিন বিশ্রাম পাইনি।’
‘শান্ত থাকুন,’ নিচু গলায় বলল রানা। ‘বাঁচতে হলে সতর্কতা ছাড়া উপায় নেই। গোলাগুলি শুরু হলে অন্যের পিঠ বাঁচাতে পারবে না কেউ।’
‘বাহ্, কী দারুণ সান্ত্বনা,’ বিড়বিড় করল শেরিফ।
চুপচাপ বিনকিউলার দিয়ে সেতু দেখল রানা।
নামছে রাতের আঁধার। আকাশে ঝড়ের কালো মেঘ সাঁই-সাঁই করে গিয়ে ঢেকে দিচ্ছে পূর্ণিমার চাঁদটাকে।
যে-কোনও সময়ে অস্বাভাবিক কিছু ঘটবে, ভাবছে রানা।
মিথ্যা হলো না ওর ভাবনা।
জঙ্গুলে পথে বাঁক নিয়ে সেতুতে উঠল উজ্জ্বল হেডলাইট। ওটাকে অনুসরণ করল রানার বিনকিউলার। এখনও সন্ধ্যার যেটুকু আলো আছে, তাতে দেখল টিন্টেড কাঁচওয়ালা পেটমোটা রাইনো জিএক্স এসইউভি। উঁচু করে নেয়া হয়েছে গাড়ির সাসপেনশন। ছাতে শক্তিশালী বড় সবুজ স্পটলাইট। লুইযিয়ানায় রাতে শুয়োর শিকারে কাজে লাগে ওই জিনিস।
গাড়ির সামনের সিটে দু’জনকে দেখল রানা। তাদের মাথায় বেসবল ক্যাপ। এন সার্কেল মোটেল থেকে রানাকে তুলে আনার জন্যে রওনা হয়েছে নোভাকদের ষণ্ডারা। এ থেকে আরও একটা ব্যাপার বুঝল রানা, ওকে তুলে আনার জন্যে মাত্র দু’জনকে পাঠাবে না রিচি। গাড়ির ভেতর হয়তো আছে আরও অন্তত চার-পাঁচজন। সেক্ষেত্রে দ্বীপে কমে যাচ্ছে নোভাকদের শক্তি। এটা ভাল সংবাদ।
ধুপ-ধুপ আওয়াজ তুলে সেতু পেরিয়ে কাঁচা রাস্তায় গিয়ে উঠল এসইউভি। হারিয়ে গেল জঙ্গলের বাঁকে।
‘এন সার্কেল মোটেলে যাচ্ছে,’ সন্তুষ্ট সুরে বলল শেরিফ। ‘যেতে নব্বুই মিনিট। তোমাকে খুঁজবে পনেরো মিনিট। না পেয়ে ফিরতে লাগবে আবারও নব্বুই মিনিট।’
মনে মনে সায় দিল রানা। সোয়া তিন ঘণ্টার আগেই দ্বীপে উঠে পড়বে ওরা। দেড় ঘণ্টা পর যে-কোনও সময়ে রিচি বা হ্যাঙ্কের কাছে ফোন দেবে দলের লোক- পাইনি মাসুদ রানাকে। আর ওই সময় থেকে চরম বিপদে থাকবে এলিসা আর বাচ্চারা। ফিরতি পথে রওনা হলে নোভাকদের লোকদেরকে গ্রেফতার করে জেলখানায় ভরবে পুলিশ। তার আগেই জিম্মিদেরকে উদ্ধার করবে রানা ও শেরিফের টিম। নোভাকদেরকে জেলখানায় নিয়ে শুরু হবে জেরার কাজ।
হোলস্টার থেকে রিভলভার নিয়ে চেম্বার চেক করল শেরিফ স্যাম শেরিড্যান। আবার হোলস্টারে রাখল অস্ত্রটা। উইনচেস্টার বন্দুকের লিভার টেনে হ্যামার হাফ কক করল। গুলির জন্যে প্রায় তৈরি অস্ত্রটা। চাপা স্বরে বলল শেরিড্যান, ‘চলো, যাওয়া যাক।’
‘একমিনিট,’ বাধা দিল রানা।
‘দেরি করে কী লাভ?’
‘বেশি তাড়াহুড়ো বিপদ ডেকে আনে।’ সেতুর দিকে চেয়ে আছে রানা। কালো চাদর নামছে দ্বীপ ও বাইয়ুর ওপর। নোভাকদের আস্তানা থেকে আর কোনও গাড়ি এল না। খুনিরা সাধারণত টুকটাক নানান ভুল করে। ফোন বা অস্ত্র ফেলে গেছে বলে ফিরতে পারে রাইনো এসইউভির লোকগুলো।
আরও পাঁচ মিনিট সেতুর ওপর চোখ রাখল রানা। কোথাও নড়াচড়া দেখল না। বিনকিউলার গলায় ঝোলাতেই বুকের কাছে এবি পামবোর কবচের স্পর্শ পেল। ওর মনে পড়ল মহিলার কথা: ‘অনেকটা সময় নিয়ে ওই মো ব্যাগের ওপর নিজের সব জাদু খাটিয়ে দিয়েছি। কিন্তু একবার গলায় পরার পর ওটা খুলবে না।’
‘আপনার কবচ কাজে লাগে কি না, এবার বুঝব,’ মনে মনে বলল রানা। শেরিফের দিকে চেয়ে বলল, ‘ঠিক আছে, এবার চলুন।’রেইডিং পার্টি জড় হলে সবার আগে সেতুর ওপর পা রাখল রানা। তক্তাগুলো প্রাকৃতিক অত্যাচারে এবড়োখেবড়ো হলেও রেলওয়ের স্লিপারের চেয়ে পুরু, লোহার চেয়েও শক্ত। মানুষের কোমরের চেয়েও মোটা গুঁড়ি উঠেছে পানির তলা থেকে। গায়ে পিচ্ছিল সব সবুজ অ্যালজি।
নীরবে হেঁটে সেতু ধরে এগোল ওরা। সামনেই কোথাও আছে ওদের টার্গেট। দু’দিকে বাইয়ুর প্রায় স্থির কালো রঙের পানি। মাঝে মাঝে এখানে ওখানে ভাসছে পচে যাওয়া সবুজ লতাপাতা ও মরা মাছ। পরিবেশে বোটকা, বাজে গন্ধ। সেতুর ওপর নিজেকে অসহায় লাগছে রানার। তবে দ্বীপে ওঠার পর কমল অনিশ্চয়তার ভাবটা।
সামনেই দশ ফুট উঁচু পুরু তক্তার চওড়া গেট। ওটা আরও শক্ত করা হয়েছে লোহার রিভেট দিয়ে। ওপরে কয়েল করা রেযর ওয়াএয়ার। গেটে স্প্রে করা পেইন্টে লেখা:
প্রাইভেট প্রপার্টি।
বিনা অনুমতিতে প্রবেশ করলে গুলি চালানো হবে।
গোটা আমেরিকায় এমন সাইন দেখা যায় অহরহ। তবে নোভাকদের হুঁশিয়ারিকে গুরুত্বের সঙ্গেই নিল রানা।
রাইনো গাড়ি নিয়ে বেরোবার সময় গেট বন্ধ করেনি ওরা, নইলে হেভি ডিউটি কাটিং টুল্স্ ব্যবহার করতে গিয়ে প্রচুর সময় ব্যয় হতো। প্রথম বড় বাধা বিনা কষ্টে পেরোল ওরা।
দ্বীপে পা রেখে বলল শেরিফ, ‘আর পিছিয়ে যাওয়ার উপায় থাকল না।’
অন্যরা শুনবে না, এমন নিচু গলায় বলল রানা, ‘আ ভিতরে নাই বা ঢুকলেন, শেরিফ। আপনি জঙ্গলে অপেক্ষা করুন, আমরা কাজ শেষ করে ফিরছি।’
জবাব দিল না শেরিফ স্যাম শেরিড্যান।
গেট পেরোতেই সামনে ঝিনুক বিছিয়ে রাখা ড্রাইভওয়ে। দু’দিকে ঘন ঝোপঝাড়, ছায়াময়। শিরশির করছে রানার বুক। থেমে গিয়ে দেখল টায়ারের ট্র্যাক। প্রচুর ব্যবহার হয় এ পথ। ভারী ট্রাকের চাকার চাপে গুঁড়ো হয়েছে ঝিনুকের খোল। আছে হালকা গাড়ি ও মোটর সাইকেলের চাকার সরু দাগ। তবে এ থেকে বোঝা যাচ্ছে না দ্বীপে ক’জন আছে নোভাকদের লোক।
রানার ইশারায় পাঁচজনের ইউনিটে ভাগ হয়ে পথের দু’পাশে সরল সবাই। ঝিনুকের খোলের ওপর পায়ের ছাপ পড়বে না ওদের। পথের ডানদিক ধরে এগোল রানা সহ দলের পাঁচজন। বাম পাশে শেরিফের ইউনিট। পুরনো বন্দুক নিচু করে ইনফ্যান্ট্রি ম্যানের মত হাঁটছে শেরিফ। হয়তো ভাবছে, সামনের ঝোপ থেকে বেয়নেটসহ রাইফেল হাতে তেড়ে আসবে একদল লোক।
আনমনে ভাবল রানা, হয়তো ঠিক তা-ই হবে!
এ টিমের পিছু নিয়েছে সি ইউনিট। বামে ডি ইউনিট। আগের মতই মাঝে দূরত্ব বজায় রেখে এগিয়ে চলেছে সবাই।
শুধু শেরিফ নয়, প্রত্যেকে উত্তেজিত। নার্ভাস চোখে দেখছে পরস্পরকে। অ্যাকশনে নামা রাইফেলধারী ইউএস মেরিন সৈনিকের মত রানার ঘাড়ের কাছে ফোঁস-ফোঁস শ্বাস ফেলছে জেনি লরেন্স। জীবনের প্রথম মিলিটারি রেইডের কথা মনে পড়তেই রানা বুঝল, কতটা ভয় নিয়ে চলেছে এরা।
এ ধরনের পরিবেশে কখনও দূর হয় না ছোঁয়াচে ভয়। বেঁচে আছে এ মুহূর্তে, কিন্তু পরক্ষণে বাঁচবে, তার নিশ্চয়তা নেই। হয়তো বাড়ি ফিরবে কফিনে চেপে।
হাঁটার গতি কমিয়ে জেনি লরেন্সের পাশে চলল রানা। চোখে বিস্ময় নিয়ে ওকে দেখল মেয়েটা।
ফিসফিস করে বলল রানা, ‘চিন্তা কোরো না। আমার পেছনে থাকো। কোনও বিপদ হবে না।’
জবাবে নিচু গলায় বলল জেনি লরেন্স, ‘পারলে নিজের পাছা বাঁচান। আমাকে নিয়ে ভাবতে হবে না।’
এ মেয়ে পাথরের টুকরো, একে সাহস জোগানোর দরকার নেই, বুঝে গেল রানা। হাসল ও। বলল, ‘তুমিই আবার ওখানে আরেকটা ফুটো করে দিয়ো না যেন!’
নীরবে হাঁটছে ওরা। রানা চলে গেছে নিজ পজিশনে। এঁকেবেঁকে জঙ্গলের ভেতর দিয়ে দ্বীপের মাঝে গেছে পথ। মাথার ওপর গাছের পাতার ঘন ছাউনি। এখন ওটা ভেদ করছে না চাঁদের আলো। চারপাশ কুচকুচে কালো নাইট ভিশন গগল্‌স্ অন করে চোখে পরল রানা। হঠাৎই চারদিকে দেখছে ভুতুড়ে সবুজ জগৎ। এখন শত্রুর তরফ থেকে ট্রেসার গুলি এলে মনে হবে, ওরা পৌঁছে গেছে সায়েন্স ফিকশন সিনেমার লেয়ার ঝলকানির দৃশ্যে।
আগের মতই নীরব জঙ্গল। গুলি করতে করতে, বা কুঠার ও ম্যাচেটি নিয়ে তেড়ে এল না বর্ণবাদীদের দল।
দ্বীপের মাঝখানে পৌঁছে গেছে, আন্দাজ করল রানা।
এখন পর্যন্ত বাধা দেয়নি কেউ, কাউকে দেখেওনি ওরা। তবে এবার হয়তো যে-কোনও সময়ে আসবে হামলা।
আরও কয়েক মিনিট হাঁটার পর নাইট ভিশন গগলসের কারণে গাছের মাঝ দিয়ে উজ্জ্বল সবুজ আলো দেখল রানা। মাথার ওপর হাত তুলে ইশারা দিল। ওর কয়েক ফুট পেছনে দ্বিধা নিয়ে থেমে গেছে সবাই। সতর্ক চোখে দেখছে রানার ছায়ার মত শরীরটা।
সামনেই ডানে তীক্ষ্ণ বাঁক। পথের ওখানে পৌঁছে জোরালো আলোর উৎসটা দেখল রানা। তিরিশ গজ দূরে ঘন ঝোপঝাড়ের মাঝে ছোট একটা বাড়ি। আরও ভালভাবে দেখতে পা টিপে ওদিকে এগুল রানা।
ছোট হলেও রুক্ষ, এবড়োখেবড়ো ইঁটের বাড়ি। ঠিক চারকোনাও নয়। রানার মনে হলো, গৃহযুদ্ধের পর শহর থেকে পালিয়ে এসে দ্বীপে যে বাড়ি করেছিল উইলিয়াম এফ. নোভাক, এটা বোধহয় সেটাই। সেক্ষেত্রে দেড় শত বছরেরও বেশি বয়স এই বাড়ির।
সামনে বৃত্তাকার বড় উঠান। দুরমুশ মেরে শক্ত করা হয়েছে মাটি। পাথরের সঙ্গে মিশেছে ঝিনুক খোলের চূর্ণ। কাছেই আধুনিক নিচু ছাতের একটা দালান। ওটা ব্যারাক বলে মনে হলো রানার। পেছনে ধাতব কিছু ছাউনি। চাঁদের আলোয় কালচে দেখাচ্ছে ছাতের জং। বাড়ি ছাড়া আর সব দালান ডুবে আছে অন্ধকারে। সরু জানালা দিয়ে যে আলো আসছে, সেটা গগলসের গুণে দেখাচ্ছে সবুজ ম্যাগনেযিয়াম ফ্লেয়ারের মত। বাড়ির জানালার কাছে কেউ নেই, বা থাকলেও দেখা যাচ্ছে না।
রানার মনে পড়ল, উনিশ শ’ তেত্রিশ সালে এই বাড়ি দেখতে নোভাক দ্বীপে এসেছিলেন বড়মা এবি পামবো ও তাঁর বান্ধবীরা। সেসময়ে অস্ত্র হাতে তাঁদের দিকে তেড়ে গিয়েছিল উন্মাদের মত এক লোক। গুলিও করে। আর সেই লোকের নাতিরা আজ বাস করে এ বাড়িতে। কাউকে দেখা যাচ্ছে না। কোথাও কোনও নড়াচড়া নেই, চারপাশ থমথমে। দ্বীপে আজ রাতে কূজন করছে না পাখিরা। এমন কী থেমে গেছে কীট- পতঙ্গের আওয়াজও। কেন?
সবকিছু বড় বেশি নীরব। স্তব্ধতা কানে বাজছে রানার। ভুতুড়ে সবুজ আলোর দিকে চেয়ে এবি পামবোর বলা অশুভ আত্মার কথা মনে পড়ল ওর। গলার কাছে ঝুলছে মোজো ব্যাগ। মনে মনে হাসল রানা। নিজেকে বলল: তুমিও কি পাগল হলে যে উদ্ভট সব চিন্তা করছ?
রানার রেডিয়ো ইয়ারপিসে ফিসফিস করল শেরিফের কণ্ঠ: ‘কিছু দেখলে, রানা?’
‘নিজে এসে দেখুন,’ নিচু গলায় বলল রানা। ‘ওভার অ্যাণ্ড আউট।’
ক’মুহূর্ত পর সরু ডাল ভাঙার মুট আওয়াজ পেল রানা। ওর পেছনে হাজির হলো শেরিফ ও তাঁর দলের সবাই। ঘুরে তাদেরকে দেখল রানা। আঙুল তুলল ঠোঁটে। বুনো শুয়োরও জঙ্গলে এদের চেয়ে কম আওয়াজ করে!
বাধ্য হয়ে নাইট ভিশনের সাহায্য নিয়েছে শেরিফ। হেড গিয়ার আর গগলসের মাঝে বাঁকা হয়ে ঝুলছে ক্যাম্পেইন হ্যাট। মানুষটাকে অদ্ভুত কোনও স্পেস কাউবয় বলে মনে হলো রানার। ঝোপে ওর পাশে থামল শেরিফ। মুঠোর ভেতর শত্রু করে ধরেছে বন্দুক। সতর্ক চোখে বাড়ি এবং চারপাশে চোখ বোলাল। ক’মুহূর্ত পর বলল, ‘ওদেরকে বাগে পেয়েছি। আটকা পড়েছে ইঁদুরের খাঁচায়। এবার বাড়ি ঘিরে কয়েকজন ঢুকে পড়ব ভেতরে।’
উঠানে গেল রানার চোখ। আবারও দেখল আঁধার দালানগুলো। বাড়ির আলোকিত জানালার ওদিকে এখনও কেউ নেই। চারপাশ নীরব।
কোথাও নড়াচড়া না দেখে কু ডাকছে রানার মন। ষষ্ঠ ইন্দ্রিয় সতর্ক করছে: কী যেন ঠিক নেই!
হঠাৎই মনে পড়ল খোলা গেটের কথা। অতি সহজেই দ্বীপে পা রেখেছে ওরা। তারপর বলতে গেলে হাসতে হাসতেই নোভাকদের আস্তানার কাছে পৌঁচেছে। বাধা দেয়নি কেউ। অথচ এমন হওয়ার কথা নয়!
মনের ভেতর খচ খচ করছে রানার।
মস্ত কোনও ভুল করেছে ওরা!
কথাটা মাত্র ভেবেছে, এমনসময় একে একে ঘটল তিনটে ঘটনা।
প্রথমত, কারণ ছাড়াই মুখ তুলে ওপরে তাকাল রানা। কেন তা করল, নিজেও জানে না। ভীষণ একটা ভয়ের অনুভূতি নামল ওর শিরদাঁড়া বেয়ে। কয়েক ফুট ওপরে গাছের ডালে চোখ পড়তেই আটকে ফেলেছে শ্বাস। ডালে ঝুলছে ওয়াএয়ারলেস ক্যামেরা আর মোশন সেন্সার!
একটা নয়, উঠানের চারপাশে অন্তত বারোটা!
বাড়ির আলোর দিকে এতই খেয়াল ছিল, রানা দেখেনি মাথার ক’ফুট ওপর থেকে ওদের ওপর চোখ রাখছে জিনিসগুলো। বিশেষ করে মোশন সেন্সার সূক্ষ্মভাবে কাজ করে। ধুলোর ভেতর ছোট মাকড়সা হেঁটে গেলেও জানিয়ে দেয় ওটার মালিককে।
তার মানে, রেইডিং পার্টিকে দেখছে নোভাকরা। সেই যে দ্বীপে পা রাখল ওরা, তখন থেকেই!
বাড়ির ওই আলো ছিল কাছে টেনে আনার জন্যে।
এর আরেকটা অর্থ হচ্ছে, না জেনে-বুঝে সরাসরি ফাঁদে পা রেখেছে ওরা!
সেই মুহূর্তে দ্বিতীয় ঘটনাটা ঘটল।
রানা মাত্র ভেবেছে চেঁচিয়ে সতর্ক করবে: পিছিয়ে যাও, এমনসময় অন্ধকার জঙ্গল থেকে এল শক্তিশালী সবুজ আলো। ওই রশ্মিতে রানা পরিষ্কার দেখল গাছের বাকল। নানাদিকে নড়ছে দানবীয় ছায়া। সেতুর দিক থেকে এল ইঞ্জিনের কর্কশ আওয়াজ। তুমুল বেগে ড্রাইভওয়ের দিকে আসছে রাইনো এসইউভি গাড়িটা।
হঠাৎ করেই নোভাকদের প্ল্যান বুঝল রানা।
এন সার্কেল মোটেলে লোক পাঠায়নি নোভাকরা। আগে থেকেই জানত হামলা করবে পুলিশের রেইডিং পার্টি। সুতরাং ফাঁদের দিকে তাদেরকে ডেকে এনেছে তারা!
কিন্তু আরও সতর্ক হওয়ার উপায় রানা বা শেরিফের ছিল না!
এখন সবই বুঝতে পারছে রানা। এ-ও টের পেল, আটকে দেয়া হয়েছে সেতুর গেট। নিজেদের এলাকায় শেরিফ, তার দলের লোক আর রানাকে পেয়ে গেছে নোভাকরা।
চাইলেও এখন কোথাও পালাতে পারবে না ওরা!
গুডরিচ পরিবারকে উদ্ধার করতে পারবে না।
এবার প্রাণপণ লড়তে হবে নিজেদের রক্ষা করার জন্যে।
ঝিনুকের খোসা চুরমার করে ড্রাইভওয়ে ধরে ছুটে আসছে ভারী রাইনো এসইউভি। ছাতে ফিট করা আলো এতই জোরালো, নাইট ভিশন গগলসের মাঝ দিয়ে দেখতে গিয়ে প্রায় অন্ধ হলো রানা। চারপাশ থেকে যেন এল কোটি কোটি প্রোটন। ঝট্ করে গগল্‌স্‌ খুলে চোখ পিটপিট করে দৃষ্টি ফেরাতে চাইল রানা। কয়েক সেকেণ্ড পর কাঁধে তুলল রাইফেল। নল তাক করেছে ছুটন্ত ভেহিকেলের দিকে। কিন্তু উন্মাদের মত ওদের দিকেই এল ড্রাইভার। যদিও খুব কাছে পৌছে হঠাৎ করেই তীক্ষ্ণ বাঁক নিয়ে কড়া ব্রেক কষে থামল গাড়িটা। ঝড়ের বেগে খুলল চার দরজা। লাফিয়ে গাড়ি থেকে বেরোল পাঁচজন লোক। সবার হাতে আগ্নেয়াস্ত্র। এক পলকে রানা ভাবল, এটা যুদ্ধ নয়, পুলিশী রেইড, আগে থেকে গুলি করা উচিত হবে না।
গুলি না ছুঁড়ে দৌড়ে গিয়ে জঙ্গলে ঢুকল লোকগুলো। কী করবে ভাবতে না ভাবতেই কর্কশ আওয়াজে চমকে গেল রানা। কল্পনাও করেনি, অমন কিছু থাকতে পারে এই দ্বীপে!বাড়ির পেছন থেকে এল ভি-৮ টার্বো-ডিয়েল ইঞ্জিনের মেঘগর্জনের মত গুরুগম্ভীর আওয়াজ। ওটা রাইনো গাড়ির গর্জনের চেয়েও ভারী। ওই জিপ ব্যবহার করা হয় মধ্যপ্রাচ্য, আফ্রিকা এবং পুব-ইউরোপের যুদ্ধের ময়দানে। বিশ্রী, কর্কশ আওয়াজটা এক পলকে চিনেছে রানা। ওই শব্দ প্রায় যুদ্ধের ট্যাঙ্কের ইঞ্জিনের মত। আমেরিকার যুদ্ধবাজ কর্মকর্তারা নাম দিয়েছে এইচএমএমডাব্লিউভি, অর্থাৎ, হাই মোবিলিটি মাল্টিপারপাস হুইড্ ভেহিকেল। সাধারণ মানুষ বলে হামভি। দুনিয়ার যে-কোনও দুর্গম জায়গায় চলে আতঙ্কজনক দানবীয় এই জিপ। অনায়াসেই বেয়ে উঠতে পারে প্রায়-খাড়া দেয়াল। নিচে ল্যাণ্ড মাইন ফাটলেও আর্মারের কারণে কিছুই হয় না ওটার।
বাড়ির পেছন থেকে উঠানের দিকে তেড়ে এল হামভি। ক্রমেই বাড়ছে গতি। দলবল নিয়ে যে ঝোপের ভেতর আছে রানা ও শেরিফ, সোজা ওদিকেই এল ওটা। সামনে জ্বলে উঠল রাইনোর স্পটলাইটের অন্তত তিনগুণ শক্তিশালী হ্যালোজেন বাতি। জঙ্গল ও ঝোপঝাড় ভেসে গেল দিনের মত সাদা আলোর বন্যায়। হঠাৎই রানা, শেরিফ ও অন্যরা বুঝল, কোথাও লুকিয়ে পড়বার উপায় নেই ওদের!
ঝলমলে আলো এতই তীব্র, ড্রাইভারের চেহারা দেখতে পেল না রানা। অবশ্য আবছাভাবে চিনল খোলা ককপিটে স্টিয়ারিং হুইলের পেছনে বসে আছে রিচি নোভাক।
ভীষণ ভয় পেয়ে সরে যেতে চাইছে পুলিশ অফিসাররা। হৈ-চৈয়ের ভেতর চোখের কোণে রানা দেখল, একঝাড় পুরু গাছের দিকে ছুটল ধূসর চুলের অফিসার উডো রবার্টস। গন্তব্যে পৌছুতে পারবে না বুঝে ঝাঁপিয়ে পড়ল ধুলোবালির ভেতর। এদিকে দশ গেজের বন্দুক কাঁধে তুলেছে শেরিফ স্যাম শেরিড্যান। টেনে কক করল হ্যামার।
রানার দেখাদেখি চোখ থেকে হ্যাঁচকা টানে নাইট ভিশন গগল্স্ খুলে ছুঁড়ে ফেলল অফিসার জেনি লরেন্স। তিক্ত চেহারায় কাঁধে কারবাইন তুলেই টার্গেট খুঁজল। মন থেকে উবে গেছে কঠোর ট্রেইনিং। বেচারি বুঝেছে, যে-কোনও সময়ে খুন হবে। হামভির দিকে গুলি ছোঁড়ার আগেই তার চারপাশে ভেঙে পড়ল আস্ত নরক। বিকট আওয়াজে থরথর করে কাঁপতে লাগল কালো রাত।
আগেও নানান যুদ্ধে জিপের মত হালকা কমব্যাট ভেহিকেল ধ্বংস করেছে রানা। কখনও ভয় পায়নি হেভি মেশিন গানগুলোকে। তবে এ মুহূর্তে যা দেখল, আত্মা খাঁচা- ছাড়া হলো ওর। ভাবতেও পারেনি মুখোমুখি হতে হবে স্টার ফাইটার জেট বিমানের ওই গ্যাটলিং গানের!
ছাতহীন হামভির ওপর ঘাপটি মেরে বসে আছে ওটা!
জেট ফাইটার প্লেনের আফটারবার্নারের মত বিকট কর্কশ শব্দে গর্জে উঠল কামান। জ্বলজ্বল করে উঠল ওটার নলের মুখ। তুমুল গোলাবর্ষণের নিচে চাপা পড়ল পুলিশদের গুলির আওয়াজ। পদাতিক বাহিনী ও ট্যাঙ্ক রেজিমেন্টের আতঙ্ক ওই গ্যাটলিং গান। তবে ওটা এখন ফাইটার বিমানে নেই, আছে হামভি জিপের ওপর। প্রায় সিকি পাউণ্ড ওজনের শেলগুলোর গতিবেগ শব্দের তিন গুণ। প্রতি সেকেণ্ডে ছিটকে বেরোচ্ছে এক শ’র বেশি রাউণ্ড। দূর থেকে বাড়িঘর, আর্মার্ড ফাইটিং ভেহিকেল বা নিরেট টার্গেট ধ্বংস করতেই তৈরি করা হয়েছে মাঝারি বা দূর পাল্লার দানবীয় এই কামান। ভয়ঙ্কর ফায়ার- পাওয়ার। মানুষের দিকে এরকম পয়েন্ট-ব্ল্যাঙ্ক রেঞ্জে গোলাবর্ষণ মানেই মশা মারতে ব্যবহার করা হচ্ছে ভারী স্লেজ হ্যামার।
শত শত রাউণ্ডের আঘাতে ছিন্নভিন্ন হচ্ছে রেইডিং পার্টির সদস্যরা। গ্যাটলিং গানের হ্যাঁচকা টান খেয়ে উবে গেল চারপাশের বাতাস। গোলার আঘাতে কাণ্ড কেটে যাওয়ায় ধুপ-ধাপ-মড়াৎ শব্দে মাটিতে পড়ছে বড় বড় সব গাছ। কামানটা কাজ করছে প্রকাণ্ড চেইন স’র মত। ঝড়ের বেগে চারপাশে ছিটকে পড়ছে কুচি হওয়া কাঠ ও ডালপালা। চোখের পলকে ঝাঁঝরা হচ্ছে ক্ষত-বিক্ষত গাছ। কী ঘটছে বুঝতে পেরেই শ্যাওলা ভরা ভেজা মাটিতে ঝাঁপিয়ে পড়ল রানা। বুঝে গেছে, এখন কিছুই করার নেই ওর।
ডাইভ দিতে দেরি করেছে পুলিশবাহিনীর কেউ কেউ। সি টিমের অফিসার পল নিউম্যান কিছু বুঝে ওঠার আগেই কাটা পড়ল কোমর থেকে। কয়েক ফুট দূরে পড়ল পা-দুটো। জেনি লরেন্সের কলিগ কৃষ্ণাঙ্গিনী অফিসার ভীষণ ভয়ে পালিয়ে যেতে চাইলেও পারল না- কাটা পড়ল তার ডান ঊরু। সামনের ঝোপের ভেতর আছাড় খেল বেচারি। তীব্র ব্যথায় গলা ফাটিয়ে চিৎকার করছে সে, অথচ কামানের বজ্রপাতের মত কড়কড়ে আওয়াজে শোনা গেল না কিছুই। বন্দুক দিয়ে একবার গুলি করল শেরিফ স্যাম শেরিড্যান, পরক্ষণে কুঁকড়ে গিয়ে পড়ল মাটিতে। স্পটলাইটের আলোয় ছিটকে উঠেছে রক্তের মিহি ধারা। মাথা কাত করে রানা দেখল, জঙ্গলের গাছগুলোর মতই কোমর থেকে কাটা পড়ল ডেপুটি ফিল জনসন এবং তার সঙ্গের চার অফিসার। কারও কিছু করার নেই! সতর্ক হওয়ার উপায়ও ছিল না! ওরা যেন ঢুকেছে কোনও দানবের কসাইখানায়!
এগিয়ে এল হামভি, সেইসঙ্গে চলছে গোলাবর্ষণ। ভীষণ রিকয়েলের কথা ভেবে মাত্র কয়েক সেকেণ্ড ভালক্যান ক্যানন ব্যবহার করে এয়ারক্রাফট পাইলট, নইলে গতি হারিয়ে আকাশ থেকে খসে পড়বে তার বিমান। রিচি নোভাকের সে সমস্যা নেই। কামানের নল ডানে-বামে ঘুরিয়ে যেদিকে খুশি গোলাবর্ষণ করছে। খুবলে তুলছে মাটি। ম্যাচবাক্সের কাঠির মত মটমট করে ভাঙছে প্রকাণ্ড সব গাছ। ছিন্নভিন্ন হচ্ছে পুলিশদের মৃতদেহ।
একদঙ্গল শেকড়ের পেছনে শুয়ে আছে রানা, এখনও হাতে রয়েছে রাইফেল। পরিষ্কার বুঝেছে, ওর কোনও কাভার নেই। লোহার মত শক্ত গাছ মুহূর্তে ঝাঁঝরা করছে কামানের গোলা। যে-কোনও সময়ে একরাশ গোলার আঘাতে মাংসের কিমা হয়ে যাবে রানা। আপাতত লুকিয়ে থাকা ছাড়া আর কিছুই করবার নেই।
বিস্ফোরিত হলো রানার দু’পাশের মাটি। কোনও কোনও গোলা বিধল ওর দেহ থেকে কয়েক ইঞ্চি দূরে। একটা গোলার আঘাতে উড়ে গেল হাতের রাইফেল। ঝটকা খেয়ে বাহুর ব্যথায় মুখ কুঁচকে ফেলল রানা। হাত ফিরিয়ে নিল বুকের কাছে। পরক্ষণে বুঝল, এবার গোলার আঘাতে খুন হবে ও। এক গড়ান দিয়ে সরে যেতে চাইল রানা। তবে সরে গেছে কামানের নল। অন্যদিকে তৈরি করছে নরক।
হামভির কড়া আলো সরতেই দু’বার গড়িয়ে জঙ্গলের ছায়াভরা একটা জায়গায় থামল রানা। উঠে চারপাশে তাকাল। ওর চাই এমন কোনও অস্ত্র, যেটা দিয়ে বন্ধ করতে পারবে এই হত্যাযজ্ঞ।
কিন্তু চারপাশে তেমন কিছুই নেই!
তখনই ওর চোখ পড়ল জেনি লরেন্সের ওপর। দু’ফুট দূরে কাত হয়ে শুয়ে আছে মেয়েটা। মাথা থেকে খসে পড়েছে হেলমেট। এলোমেলো চুল ছেয়ে ফেলেছে মুখটাকে। রানা প্রথমে ভাবল খুন হয়ে গেছে জেনি। কিন্তু রক্তের কোনও চিহ্ন নেই! পরক্ষণে দেখল, ভীষণ ভয়ে দুই হাতে হাঁটু চেপে ধরে থরথর করে কাঁপছে সে। কুঁকড়ে গেছে আতঙ্কিত বাচ্চার মত।
ঝট্ করে সামনে বেড়ে জেনির এম ফোর তুলে নিয়ে হামভি লক্ষ্য করে গুলি ছুঁড়ল রানা। ফুল অটোতে আছে অস্ত্রটা। মাত্র কয়েক সেকেণ্ডে খালি হলো ম্যাগাযিন। আর্মার প্লেট দেয়া গাড়ির বডিতে লেগে নানাদিকে ছিটকে গেছে বুলেট।
রানার মনে হলো বাচ্চাদের এয়ার গান দিয়ে হাতি মারতে চেয়েছে ও। খালি রাইফেল ছুঁড়ে ফেলে ঝুঁকে জেনি লরেন্সকে টেনে তুলল রানা। গলা ফাটিয়ে বলল, ‘আমার সঙ্গে এসো!
আলো পড়ে ঝিক করে উঠল মেয়েটার চোখ। দু’সেকেণ্ড চেয়ে রইল রানার দিকে। যেন বুঝতে পারছে না রানা শত্রু না মিত্র। শক আর ভয়ে অবশ হয়েছে ওর মন। আরেক পলক দেখার পর শক্ত করে রানার হাত ধরল। একইসঙ্গে প্রাণপণে জঙ্গলের দিকে ছুট দিল ওরা। একেবারে শেষ সময়ে টনক নড়েছে ওদের। এম ফোর রাইফেলের মাযল ফ্ল্যাশ দেখেছে রিচি নোভাক। এখন ওদের দিকেই ঘোরাচ্ছে কামানের নল। এক সেকেণ্ড আগে রানা ও জেনি যেখানে ছিল, সে জায়গার মাটিতে তৈরি হলো গভীর নালা। মেয়েটা যে ঝোপে ছিল, ঝটকা খেয়ে উপড়ে গেল ওটা।
জঙ্গলে ছায়াময় জায়গা বেছে ছুটছে রানা ও জেনি। রানার পায়ে বাধল নরম কী যেন। থমকে দেখল মাটিতে পড়ে আছে শেরিফ স্যাম শেরিড্যান
গোলাবর্ষণের সময় কখন যেন ক্রল করে জঙ্গলে ঢুকেছে সে। বেঁচে আছে, তবে বাজেভাবে আহত। ডান কাঁধে লেগেছে শেল। ক্ষতটা ভয়ঙ্কর। রানা সার্জন নয়, তবে বুঝতে দেরি হলো না, প্রায় খুলে গেছে শেরিড্যানের বাহু। ঝুলছে কেবল ক’টা লিগামেন্ট রয়ে যাওয়ায়।
‘এখান থেকে সরতে হবে,’ গলা ফাটিয়ে বলল রানা। সুস্থ হাত ধরে টেনে তুলতে চাইল শেরিফকে।
দাঁতে দাঁত চেপে তীব্র ব্যথা সহ্য করছে গর্বিত, বয়স্ক লোকটা। যন্ত্রণার কথা স্বীকার করবে না। রক্তাক্ত মুখে ফুটে উঠেছে অসংখ্য দপদপে শিরা। তাকে মাটি থেকে তুলে পরক্ষণে কাঁধে নিয়ে জঙ্গলের গভীর দিক লক্ষ্য করে দৌড় দিল রানা। অক্ষত হাতে নিজের বন্দুক ধরে রেখেছে শেরিড্যান।
মনে মনে তার প্রশংসা না করে পারল না রানা।
বুড়ো পাখি আজও হিমালয় পেরোতে চায়! প্রথমে ভয় পেলেও পিঠটান দেয়নি দায়িত্ব থেকে। অতীত ভুলের জন্যে লজ্জিত। তবে এ হামলার পর বেঁচে গেলে নিজেকে আর ছোট ভাববে না সে।
হঠাৎই থামল কামানের গর্জন। রানার মনে হলো চিরকাল ধরে শুনেছে ওটার আওয়াজ। বাস্তবে সময়টা মাত্র পঁয়ত্রিশ থেকে চল্লিশ সেকেও। তাতেই উঠানের ওদিকের জঙ্গল হয়ে গেছে ধ্বংসস্তূপ। প্রায় কিছুই নড়ছে না ওখানে। সাদা উজ্জ্বল আলোয় ভাসছে ধোঁয়া। করুণভাবে গুঙিয়ে উঠছে কয়েকজন আহত পুলিশ সদস্য! ভীষণ ব্যথায় করুণ আর্তনাদ ছাড়ছে কে যেন।
ব্রেক কষে থেমেছে হামভি।
চড়া গলার কথাবার্তা ও হাসির শব্দ এল নোভাকদের ওদিক থেকে। জঙ্গলে লুকিয়ে ছিল তাদের দলের খুনিরা, এখন চলেছে উঠান লক্ষ্য করে।
আহত স্যাম শেরিড্যানকে নিয়ে জঙ্গলের আরও গভীরে চলল রানা ও জেনি। হামভি থেকে চল্লিশ গজ দূরে ছায়াময় বড় এক কাঁটাঝোপে থামল ওরা। সাবধানে শেরিফকে মাটিতে শুইয়ে দিল রানা। প্রচুর রক্ত হারিয়ে দুর্বল হয়ে গেছে বুড়ো মানুষটা। পাল্‌স্ পরীক্ষা করে রানা বুঝল দুর্বলভাবে চলছে হৃৎপিণ্ড। চেতনা আর ঘুমের মাঝে ঝুলে আছে কোনমতে।
‘খারাপভাবে আহত,’ ফিসফিস করল জেনি লরেন্স।
‘অন্যদের অবস্থাও ভাল নয়,’ বলল রানা। ছায়া ভরা কাঁটাঝোপের মাঝ দিয়ে দেখল, নানান আবর্জনার ভেতর দিয়ে রণক্ষেত্রে ফিরছে নোভাকদের লোক। দ্বীপে তারা ছিল পাঁচ-ছয়জন। পরে যোগ দিয়েছে রাইনো গাড়ির হবু কিডন্যাপাররা। এ ছাড়া নোভাকরা তো আছেই।
আড়াল থেকে চেয়ে দেখছে রানা।
ছাতহীন হামভির ককপিটে কামানের ওপর ঝুঁকে কী যেন করছে রিচি নোভাক। হয়তো ফুরিয়ে গেছে গোলা, অথবা বিকল হয়েছে গ্যাটলিং গান। তবে যে সর্বনাশ করে দিয়েছে ওটা, সে ক্ষতি অপূরণীয়।
ক’ মুহূর্ত পর কামানের ওপর থেকে চোখ সরাল নোভাক। লাফিয়ে নামল উঠানে।
রানা দেখল, আড়াল থেকে দৌড়ে এসে বড়ভাইয়ের সামনে থামল হ্যাঙ্ক নোভাক। খুশিতে হাসছে খলখল করে। দু’ভাই বোধহয় ভাবতেও পারেনি মানবজীবন ও চারপাশের পরিবেশ কতটা ধ্বংস করতে পারবে তাদের সাধের অস্ত্র। মুখোমুখি হয়ে হাত তুলে হাই ফাইভ করল তারা। ঘুরে তাকাল দলের লোকদের দিকে। বেল্ট থেকে টেনে বের করল যার যার পিস্তল। দলের সবাইকে নিয়ে এগোল কাটা পড়া গাছগুলোর ভেতর দিয়ে 1
এবার কী ঘটবে, বুঝে গেল রানা।
জীবিত পুলিশ সদস্যদেরকে খুঁজছে নোভাকরা। একে একে গুলি করে শেষ করবে সবক’জনকে!
কামানের গর্জনের পর পিস্তলের ‘টাশ্!’ শব্দ হালকা মনে হলো রানার। কিন্তু ছোট ওই গুলিই যথেষ্ট কারও জীবন নিভিয়ে দেয়ার জন্যে। পড়ে থাকা মানুষগুলোর পাশে থেমে এক এক করে বেচারাদের মাথায় গুলি করছে রিচি ও হ্যাঙ্ক।
অদ্ভুত এক কষ্টে বুকের ভেতরটা মুচড়ে উঠল রানার। চট্ করে মনে হলো, বোধহয় আর বেঁচে নেই এলিসা, রন, রব ও টিনা!
বিলি এস. কনরাড ওদেরকে দ্বীপে আনার পর পরই হয়তো গুলি করে মারা হয়েছে। প্রথম থেকেই এ পরিকল্পনা করেছে রিচি আর হ্যাঙ্ক নোভাক। সবসময় রানার চেয়ে এক পা এগিয়ে ছিল তারা। বন্দি বিনিময়ের ইচ্ছে ছিল না। জিম্মিদেরকে খুন করেছে ঠাণ্ডা মাথায়। তারপর হত্যা করতে চেয়েছে রেইডিং পার্টির সবাইকে। তাতে প্রায় সফলও হয়েছে তারা।
পলকের জন্যে চোখ বুজল রানা। মনের আয়নায় ভেসে উঠল গুডরিচদের ডাইনিং টেবিল। সময়টা ছিল যেন হাজার বছর আগে। ওর মনে পড়ল, কত মিষ্টি মেয়ে ছিল টিনা। খেতে বসার আগে স্রষ্টার কাছে প্রার্থনা করেছিল ওদের সবার হয়ে। তাতে কত খুশিই না হয়েছিল এলিসা। বলেছিল: ‘সুন্দর বলেছ, মা।’
ওই বাচ্চা মেয়েটা মারা গেছে মা ও দুই ভাই সহ! ওকে হয়তো জবাই করেছে ওর মা-র সামনে! তারপর একে একে খুন করেছে এলিসা, রন আর রবকে!
মড়া কাঠের মত শুকিয়ে গেছে রানার গলা। শুধু ওর কারণেই এতবড় সর্বনাশ হলো একটা পরিবারের! মনে হচ্ছে: সমস্ত দোষ ওর! গলার কাছে পাথরের মত কী যেন আটকে গেছে রানার। ভাবল, ও নিজে খুন হলে এর চেয়ে ঢের ভাল হতো!
ভিজে গেল রানার চোখের কোণ। টপ্ করে এক ফোঁটা অশ্রু পড়ল ওর বুকে, ভেতরে জ্বলছে দাউদাউ আগুন। ঝট্ করে উঠে দাঁড়িয়ে নিল শেরিফ শেরিড্যানের উইনচেস্টার বন্দুকটা। ওটার ভেতর আছে চারটে কার্তুজ। অস্ত্রটা আপাতত কোনও কাজে আসবে না আহত শেরিফের।
‘কোথায় চললে?’ ভাঙা গলায় জানতে চাইল স্যাম শেরিড্যান।
বেসুরো শোনাল রানার কণ্ঠ, ‘যে কাজে এসেছি, তা শেষ করতে যাচ্ছি।’
‘আমিও যাব,’ চাপা স্বরে বলল জেনি লরেন্স।
মাথা নাড়ল রানা। ‘তুমি এখানেই থাকো। আমি ফিরে না এলে, চেষ্টা করবে শেরিফকে নিয়ে দ্বীপ ছেড়ে বেরিয়ে যেতে।’
রানা ঘুরে দাঁড়াতেই পেছন থেকে ডাকল জেনি। ‘রানা?’ ওর গলার স্বর খুব নরম। নিজেকে এখন পুলিশ অফিসার হিসেবে ভাবছে না। ক্লোভিস প্যারিশে বড় হয়ে ওঠা এক মেয়ে, যে কিনা স্থানীয় স্কুলে একসঙ্গে পড়েছে এমন ব একদিন বিয়ে করবে, সুখী করবে তাকে, নিজেও সুখী হবে।
ঘুরে তাকাল রানা। ‘বলো কী বলবে, জেনি। মনের ভেতর কে যেন বলল ওকে, এরপর হয়তো আর কখনও নাম ধরে তোমাকে ডাকবে না কেউ।
‘ওদেরকে বাঁচতে দিয়ো না। এটা আমার অনুরোধ!’
‘আপ্রাণ চেষ্টা করব।’
‘আরেকটা কথা, রানা?’
‘কী?’
‘ভুলেও মরে যেয়ো না। প্লিয, আমি তোমার মত কাঁদতে চাই না।’
মৃদু মাথা দুলিয়ে হামভির দিকে পা বাড়াল রানা।ধুপ-গুড়-গুড় আওয়াজ তুলছে অফ করে দেয়া হামভির উত্তপ্ত ডিসেল মোটর। বনেটের তলা থেকে আসছে নিয়মিত টিক- টিক আওয়াজ। ভাল করেই বুঝেছে রানা, এটা এখন আর রেসকিউ মিশন নয়। আর কখনও জীবিত দেখবে না এলিসা আর বাচ্চাদেরকে বিপদের সময় যারা ওকে আশ্রয় দিয়েছিল। ওর একমাত্র কাজ এখন চরম প্রতিশোধ নেয়া।
আহত পুলিশদেরকে খুঁজছে নোভাকরা। কাউকে পেলেই মাথায় গুলি করছে। তবে কমে গেছে পিস্তলের গুলির আওয়াজ। নিজেদের কাজে ব্যস্ত দানবের মত লোকগুলো। সেই সুযোগে নিঃশব্দে, গোপনে হামভির ক্যাবে উঠল রানা। জটিল কোনও পরিকল্পনা নেই। চালু করবে গাড়িটা, একে একে পিষে মারবে কুকুরগুলোকে। যদি মরতেও হয়, আপত্তি নেই ওর।
কিন্তু কামানের ওপর চোখ পড়তেই প্ল্যান বদলে গেল রানার। রোটারি ক্যাননের রিসিভারে রয়েছে গুটিয়ে রাখা অ্যামিউনিশন বেল্ট। ওটার ভেতর প্রচুর শেল। যে কারণেই হোক বিকল হয়েছে কামান। প্রাক্তন আর্মি অফিসার হিসেবে কৌতূহল বোধ করছে রানা। অস্ত্র সবসময় সাধারণ মেশিন। ওটা যখন নষ্ট হয়, তার কোনও না কোনও কারণ থাকে। গুলি বা শেল অনেক কারণেই ফেঁসে যেতে পারে। এমনিতেই আটকা পড়ে ব্রিচ। অকেজো ইঞ্জিনের মত নষ্ট হয় অটোমেটিক অস্ত্র। তবে রাউণ্ড মিসফায়ার হলেও এম৬১ ভালক্যান রোটারি ক্যানন এমনভাবেই তৈরি, এক্সটার্নাল ইলেকট্রিক পাওয়ার ড্রাইভের ফলে প্রায় কোনভাবেই গোলাবর্ষণ বন্ধ হয় না।
কথাটা ভাবতেই কামানের ওপর চোখ বোলাতে শুরু করেছে রানা। চট্ করে দেখল, হামভির পেছনে মস্ত ইলেকট্রিক মোটরের হাই ক্যাপাসিটি মেরিন ব্যাটারি থেকে খুলে গেছে ইলেকট্রিকের একটা তার। এমনটা হয়েছে গোলাবর্ষণের সময় জোর কাঁপুনির জন্যে। ক্রোকোডাইল ক্লিপ আটকে নিলেই চালু হবে ভালক্যান রোটারি ক্যানন।
উঠানে থেমেছে পিস্তলের পটকার মত আওয়াজ। চুরমার হওয়া গাছগুলোর কাছে জড় হচ্ছে নোভাকদের দলবল। আলাপ করছে নিজেদের ভেতর। হাসছে কেউ কেউ। কে যেন জ্বেলে নিল সিগারেট। স্পটল্যাম্পের আলোর শেষ সীমায় আবছাভাবে লোকগুলোকে দেখল রানা। একে একে গুনল। দলে তারা এগারোজন। তবে তাদের সঙ্গে এখন নেই রিচি ও হ্যাঙ্ক। অন্য কোথাও গেছে পশু দুটো। –
তাদেরকে এখন পাবে না রানা। পরে খুঁজে নিতে হবে।
হাঁচড়েপাঁচড়ে হামভির পেছনে গেল রানা। তারের শেষমাথার ক্রোকোডাইল ক্লিপ খুলে আটকে দিল ব্যাটারির টার্মিনালে। একবার ফুলকি উঠল ওটা থেকে। বৈদ্যুতিক শক্তি ফিরে পেয়েছে গ্যাটলিং গান।
খোলা ককপিটে ফিরে ড্যাশবোর্ডে ইণ্ডাস্ট্রিয়াল ইমার্জেন্সি স্টপ বাটনের মত জ্বলজ্বলে লাল ফায়ার বাটন দেখল রানা। বৈদ্যুতিক কাজে দক্ষ রিচি নোভাক। তবে ভাল কাজে কখনও ব্যয় করেনি নিজের সময়। এবার তারই কামান নিভিয়ে দেবে তার দলের এগারোজনের প্রাণবাতি।
কামানের নল ঠিক দিকে তাক করে হাতের তালু দিয়ে লাল বাটনে চাপ দিল রানা। চারপাশ ভরে গেল অকল্পনীয় কর্কশ, বিকট আওয়াজে। চালু হয়েছে অটো ক্যানন। ওটার গর্জন ছাপিয়ে একটা আর্তনাদও কানে এল না রানার।
সাইটে ছিল এগারোজন। কচু কাটা হলো তাদের বেশ ক’জন। হামভির স্পটলাইটের উজ্জ্বল আলোয় রানা দেখল, রক্তিম মিহি কণা হয়ে গেল সাতজন। ডিরেক্ট হিট। অন্য চারজন ডাইভ দিয়ে পড়েছে রাইনো গাড়ির ওদিকে। হয়তো ভাবছে ২০এমএম ক্যানন শেল ছুঁতে পারবে না তাদেরকে। কিন্তু মস্ত ভুল ভেবেছে তারা। কামানের নল সরিয়ে রাইনো গাড়ির দিকে তাক করল রানা।
সংক্ষিপ্ত হলেও দেখার মত হলো গাড়িটার নিশ্চিহ্ন হয়ে যাওয়ার দৃশ্যটা। স্রেফ ওটাকে চিবিয়ে খেয়ে ফেলল কামানের গোলা। মোম দিয়ে তৈরি জ্বলন্ত ম্যাচের কাঠির মত উবে গেল মোটা চেসিস। আগুন ধরতেই বিস্ফোরিত হলো গাড়িটা। কামানের নল সরাল না রানা। মাত্র কয়েক সেকেণ্ডে ওখানে থাকল শুধু বিধ্বস্ত লোহার জঞ্জাল। গাড়ির ওদিকে যারা ছিল, কুচি-কুচি হয়েছে কাটা টমেটোর মত।
আবারও থেমেছে গ্যাটলিং গান। এবার সত্যিই বেল্টে অ্যামিউনিশন আর নেই। তীক্ষ্ণ আওয়াজে বনবন করে ঘুরতে ঘুরতে রানার কানের বারোটা বাজাচ্ছে কামানের ছয় ব্যারেল। শেরিফ স্যাম শেরিড্যানের বন্দুক হাতে লাফিয়ে হামভি থেকে নামল রানা। এবার খুঁজবে রিচি ও হ্যাঙ্ক নোভাককে। এখন তাদেরকে সাহায্য করার জন্যে জঙ্গলে দলের কেউ নেই।
ছায়ার ভেতর কয়েক পা যেতেই রানার পায়ে বাধল নরম কী যেন। নিচে চেয়ে দেখল কামানের গোলার আঘাতে দু’টুকরো হয়েছে পল নিউম্যান। তার মাথায় গুলি করা হয়নি। রক্তাক্ত লাশের হাতের কাছেই কাদার ভেতর নাক গুঁজে পড়ে আছে ওর গ্লক।
তুলে নিয়ে প্যান্টের পকেটে পিস্তলটা ঢুকিয়ে রেখে এগোতে গিয়েও থামল রানা। আলোর সীমানায় ধরা পড়েছে কারও নড়াচড়া। ঝোপঝাড়ের মাঝ দিয়ে শেরিফ স্যাম শেরিড্যান আর জেনি লরেন্সের দিকে চলেছে সে।
চট্‌ করে লোকটার দিকে বন্দুক তাক করল রানা।ওই লোক পুলিশ দলের সদস্য। অন্যদের মতই পরনে ফোলা জ্যাকেট। পিঠে বড় করে লেখা: পুলিশ। বন্দুক নামিয়ে তাকে দেখল রানা। দীর্ঘদেহী, ধূসর চুলের সেই লোক। রানার মনে পড়ল নামটা: উডো রবার্টস। তাকে শেষ দেখেছে ঝোপের ভেতর ঝাঁপিয়ে পড়তে।
মনে সামান্য দ্বিধা নিয়ে তার দিকে চলল রানা। জঙ্গলের ভেতর দু’মিনিট হাঁটার পর দেখল, আহত শেরিফ আর জেনি লরেন্সের পাশে পৌছে গেছে অফিসার রবার্টস।
প্রায় একইসময়ে ওখানে পৌঁছল রানা। অবাক চোখে ওর দিকে তাকাল জেনি। ‘কী? পারলে ওদেরকে শেষ করতে?’
‘সবাইকে নয়,’ বলল রানা। উডো রবার্টসসের দিকে চেয়ে জানতে চাইল, ‘তুমি কোথা থেকে উদয় হলে?’
গায়ে আঁচড় পড়েনি তার। ভেজা জমিতে ঝাঁপ দিয়েছিল বলে গালে সামান্য কাদা। রানার আকস্মিক আগমনে সে উত্তেজিত ও বিব্রত। কাটা পড়া গাছপালার দিকে আঙুল তাক করল উডো রবার্টস। ‘ওদিকে লুকিয়ে ছিলাম। আমাকে দেখতে পায়নি। আরেকটু হলে শেষ হয়ে যেতাম। চারপাশে তাকাল সে। ‘আমাদের দলের আর কেউ নেই?’
‘রিচি আর হ্যাঙ্ককে ধরতে তোমার সাহায্য লাগবে,’ বলল রানা। ‘তুমি যাওয়ার জন্যে তৈরি?’
আবারও দ্বিধায় পড়ল রবার্টস। ‘ইয়ে…আসলে…. হারিয়ে ফেলেছি আমার পিস্তল।’
‘এটা নাও,’ পকেট থেকে নিয়ে গুক পিস্তলটা তার দিকে বাড়িয়ে দিল রানা।
‘রানা, তুমি না বলেছিলে একা যাবে?’ জানতে চাইল জেনি।
‘প্ল্যান পাল্টে নিয়েছি,’ বলল রানা, ‘সঙ্গে থাকছে অফিসার রবার্টস।’
কড়া চোখে রানাকে দেখল জেনি। পেছনে রয়ে যেতে হলে অপমানিত বোধ করবে। পুরুষরা সবসময় বেশি বেশি কর্তৃত্ব দেখায়!
নড়ে উঠে মাটি থেকে মাথা তুলল শেরিফ। দু’চোখে প্রচণ্ড ব্যথার ছাপ। দরদর করে ঘামছে মুখ। চাপা স্বরে বলল, ‘তুমিও যাও, জেনি। আমার কোনও ক্ষতি হবে না।’
‘আপনার কোনও সমস্যা হবে না তো, স্যর?’
‘না, যাও, একটু জোরে বলল শেরিড্যান। ‘এটা আমার নির্দেশ।’
‘তা হলে চলো,’ গম্ভীর কণ্ঠে বলল রানা।
ঝোপের ভেতর শেরিফকে রেখে উঠানের দিকে চলল রানা, জেনি আর উডো রবার্টস। ইঁটের বাড়ির ভেতরে জ্বলছে উজ্জ্বল বাতি। অন্যান্য দালানের দিকে যাওয়ার আগে ওটা ঘুরে দেখবে ভেবেছে রানা। কয়েক পা আগে হাঁটছে অফিসার রবার্টস। ডেকে তাকে থামাল রানা। দীর্ঘদেহী লোকটাকে নার্ভাস মনে হচ্ছে ওর। বারবার তাকাচ্ছে ওর দিকে।
অবিবাহিত, বর্ণবাদী জানোয়ার রিচি ও হ্যাঙ্ক। যা খুশি করতে পারে। নোংরা হওয়ার কথা বাড়ির ভেতরটা। তবে পাথরের লিভিংরুমে ঢুকে তেমন কিছু মনে হলো না রানার।
ফায়ারপ্লেসের ওপর ঝুলছে পুরনো একটা অয়েল পেইন্টিং। ওটাতে বিশাল এক বাড়ির ছবি। একসময়ে হয়তো ওখানে ছিল হান্টিং ট্রফি, প্রচুর অস্ত্র ও মেয়েমানুষের হারেম। রিচি আর হ্যাঙ্কের লিভিংরুমে অ্যাডলফ হিটলারের তৈলচিত্র পেলেও বিস্মিত হবে না রানা। একপাশে ধূসর দাড়িওয়ালা মাঝবয়সী এক লোকের পোর্ট্রেট। রানা বুঝল, এই লোকই উইলিয়াম এফ. নোভাক। ইউনিয়ান আর্মির বিরুদ্ধে ভয়ঙ্কর বায়োলজিকাল ওয়ারফেয়ার শুরু করে গৃহযুদ্ধের মোড় ঘোরাতে চেয়েছিল এই মাস্টারমাইণ্ড। সে রিচি আর হ্যাঙ্ক নোভাকের পরদাদা।
দু’মিনিটের ভেতর জানা হয়ে গেল বাড়িতে নেই রিচি ও হ্যাঙ্ক। রানা ভাবেওনি এখানে থাকবে তারা।
‘তারা এ বাড়িতে নেই,’ মন্তব্য করল জেনি। ‘অন্যান্য জায়গা খুঁজতে হবে।’
‘চলো,’ বলল রানা।
বাইরে এসে বাড়ির পেছনে অন্ধকার দালানগুলোর দিকে চলল ওরা। যে-কোনও সময়ে শুরু হবে প্রবল ঝড়। বাতাসে গুড়-গুড়-গুড় শব্দ তুলছে স্ট্যাটিক ইলেকট্রিসিটি। এ ছাড়া আর কোথাও কোনও আওয়াজ নেই।
মনে মনে রানা টের পাচ্ছে, কাছেই কোথাও আছে রিচি আর হ্যাঙ্ক। কোনও নড়াচড়া বা আওয়াজ দেখলেই সঙ্গে সঙ্গে আরও সতর্ক হতে হবে। আগের চেয়ে ধীরে চলছে ওর হৃৎপিণ্ড। দুই হাতে ধরেছে উইনচেস্টার বন্দুক।
বাড়ি থেকে সামান্য দূরে ছোট একটা ছাউনির নিচে এক সারিতে কয়েকটা কোয়াড বাইক। দু’দিকের টিনের শেডের মাঝের সরু গলি ধরে এগোল রানা। ওর বামে উত্তেজিত জেনি। ডানে ভীত অফিসার রবার্টস। চাঁদের ম্লান আলোয় দু’দিকে দেখা গেল করোগেটেড শিটের তৈরি অন্ধকার সব দরজা।
যে-কোনও সময়ে ওদের ওপর হামলা করবে রিচি, হ্যাঙ্ক বা তাদের দলের লোক। ট্রিগারে তর্জনী রেখে এগিয়ে চলেছে রানা। মাত্র দশ গজ যেতেই পরিষ্কার শুনল পায়ের আওয়াজ। বাতাসে ভেসে এল কারও গায়ের পাঁশুটে বোটকা গন্ধ। আরও সতর্ক হলো রানা। পরক্ষণে চাঁদের আবছা আলোয় দেখল, বামের দালানের দরজায় এসে দাঁড়াল দুটো ছায়া।
তবে তারা রিচি বা হ্যাঙ্ক নয়।
একজনের মুখে বিশ্রী পুরনো শুকনো ক্ষত। চিবুক থেকে শুরু করে উঠেছে মাথার তালুতে। রানা, জেনি ও রবার্টসকে দেখেই বিস্ফারিত হলো তার দুই চোখ। হ্যাঁচকা টানে বেল্ট থেকে নিতে গেল .৩৫৭ পিস্তল। কিন্তু অস্ত্রটা বের করার আগেই দশ গেজের বন্দুক দিয়ে গুলি করল রানা। ওর হাতের ভেতর রেসের ঘোড়ার মত লাফিয়ে উঠল উইনচেস্টার। টার্গেটে লেগেছে বাকশট। কীভাবে শত্রুকে মারতে হয়, ভাল করেই জানত বুনো পশ্চিমের গানম্যানরা। ছিটকে পেছনের দরজায় গিয়ে পড়ল লোকটা, তারপর ওখান থেকে মাটিতে। বুকের গর্তে ভরে দেয়া যাবে একটা তিন নম্বরী ফুটবল।
একইসময়ে কোমরে গোঁজা পিস্তল বের করল লোকটার সঙ্গী। তবে মৃত অফিসার পল নিউম্যানের গ্রক তুলে চেঁচিয়ে উঠল উড়ো রবার্টস, ‘অস্ত্র ফেলো, জ্যাকব! আত্মসমর্পণ করো!’
তাকে পাত্তা দিল না লোকটা। রানা বা জেনির কাছ থেকে দেড় ফুট দূর দিয়ে গেল তার বুলেট। কিমবার পিস্তল গর্জে উঠল জেনির হাতে। পর পর দুটো বুলেটের আঘাতে পিছিয়ে মাটিতে পড়ল লোকটা। খোলা মুখ থেকে ছিটকে বেরোল এক ঝলক রক্ত।
‘গুড ওঅর্ক,’ বলল রানা।
কাঁধ ঝাঁকাল জেনি। ‘গুলি না করে উপায় ছিল না।’
হাতের তালুর উল্টো দিক দিয়ে ভুরুর ঘাম মুছল উড়ো রবার্টস। একবার গাল ফুলিয়ে তারপর বলল, ‘আরেকটু হলে সর্বনাশ হতো।’ একবার কাঁধ ঝাঁকিয়ে রানার কাছে জানতে চাইল, ‘আপনার কি মনে হয় এখনও এদিকে আছে রিচি আর ‘হ্যাঙ্ক?’
‘জানি না,’ সত্যি কথাই বলল রানা।
‘তো এবার কী করব?’ জানতে চাইল অফিসার রবার্টস।
‘নিয়ে চলো যেখানে জিম্মিদের রাখা হয়,’ বলল রানা। ‘জানতে চাই তারা সত্যিই মারা গেছে কি না।’
বড় বড় চোখে রানাকে দেখল উডো রবার্টস। চাঁদের আলোয় চকচক করছে দুই চোখ। ‘আমি জানব কী করে?’ কথাটা বলেছে সে আত্মরক্ষার সুরে।
‘কেন, যেভাবে আরও বহু কিছুই জেনেছ,’ বলল রানা, ‘এইমাত্র জানালে লোকটার নাম জ্যাকব। লাশটা দেখাল রানা।
‘আগেও ওকে গ্রেফতার করেছি,’ প্রতিবাদের সুরে বলল উডো রবার্টস। তবে কণ্ঠে আত্মবিশ্বাস নেই। ‘ওই লোকের পুরো নাম রেলি জ্যাকব। সঙ্গের লোকটা টিনাশে বব।’
আস্তে করে মাথা নাড়ল রানা। ‘মিথ্যা বলতে হলে আরও ভালভাবে বলবে, রবার্টস। আমি দেখেছি গোলাগুলি শুরু হওয়ার আগেই ঝোপে ঝাঁপিয়ে পড়েছ। তখনই বুঝে নিয়েছি, এরপর কী হবে সেটা তুমি আগে থেকেই জানতে।’
নীরব জেনির দিকে তাকাল উডো রবার্টস। অর্ধেক ঘুরে দেখল রানাকে। ‘তোমরা কি পাগল হলে?’
‘তুমিই আসলে পাগল,’ বলল রানা, ‘মস্ত ভুল করেছ নোভাকদের সঙ্গে হাত মিলিয়ে। পুলিশ ডিপার্টমেন্টে একজনের বেশি চর ছিল ওদের। তাদের একজন বিলি এস. কনরাড। দ্বিতীয়জন তুমি। আর তুমিই বলেছ, কী ধরনের বিপদে পড়ছে নোভাকরা। সহকর্মী পুলিশ অফিসারদের মৃত্যুর দায় এড়াতে পারবে না। এ ছাড়া, আরও বহু কিছুই করেছ।’
‘এ আস্ত পাগল, লরেন্স, নালিশের সুরে জেনিকে বলল উডো রবার্টস। ‘আমি কিছুই করিনি। এর কথা শুনেও প্রতিবাদ করবে না?’
মাথা কাত করে সহকর্মীদের চোখে চেয়ে আছে জেনি লরেন্স। বুঝতে শুরু করেছে, কী কারণে উডো রবার্টসকে সঙ্গে করে এনেছে রানা।
‘তারপর ঝোপ থেকে বেরিয়ে এলে,’ বলল রানা। ‘তোমার ইচ্ছে ছিল জেনি আর শেরিফকে খুন করবে। বোধহয় সঙ্গে ছোরা আছে? নাকি খুন করতে খালি হাতেই? দেখার তো কেউ নেই যে প্রমাণ থাকবে। বড় বোনাস দিত রিচি। অথবা অন্য কোনও কিছু দিয়ে পুষিয়ে দিত।’
এক পা পেছাল ডেপুটি রবার্টস। চাঁদের আলো পড়ল তার চেহারায়। বিলি এস. কনরাডের যে হাল হয়েছিল শেরিফের অফিসে, সেভাবেই লালচে হয়েছে তার চেহারা। ‘ঠিকই ধরেছ,’ ধীর গলায় বলল, ‘কেউ জানত না।’ ঝট্ করে গ্লক তুলেই রানার মাথায় তাক করে ট্রিগার টিপে দিল সে।
বিকট আওয়াজ হলো। পিস্তলের নলে উঠেছে আগুনের ঝলক। পরক্ষণেই তীক্ষ্ণ আর্তনাদ ছাড়ল উডো রবার্টস। অস্ত্র ফেলে খপ করে চেপে ধরল আহত ডানহাত। তিনটে আঙুলের অর্ধেক উড়ে গেছে পিস্তল বিস্ফোরণে। হাঁটু গেড়ে মাটিতে বসল সে। ক্ষত থেকে দরদর করে পড়ছে রক্ত।
‘ভেজা মাটিতে অস্ত্রটা পড়লে ব্যারেলের ভেতর কাদা ঢোকে,’ বলল রানা। ‘ব্যবহার করার আগে দেখা উচিত ছিল, ওটা দিয়ে গুলি করা যাবে কি না। রবার্টস, আগ্নেয়াস্ত্র ব্যবহার করার এটাই হচ্ছে প্রথম শিক্ষা।’
দ্বিতীয় শিক্ষাটা নামল উডো রবার্টসসের মুখে। বন্দুকের কুঁদোর বাড়ি খেয়ে নড়ে গেল তার চোয়াল। কঠিন কাঠ আর স্টিলের ভারী কুঁদো। দ্বিতীয়বারের মত রবার্টসসের মুখে নামল ওটা। চ্যাপ্টা হয়ে ফাটল দুই ঠোঁট ও নাক। ছিটকে বেরোচ্ছে রক্তের ফোয়ারা। দু’পায়ের মাঝে কাটা পড়া আঙুলগুলো চেপে ধরে গুঙিয়ে উঠল রবার্টস, ‘আমাকে মাফ করো! ঈশ্বরের দোহাই! মেরে ফেলো না!’
শক্ত হাতে বন্দুক ধরে বলল রানা, ‘একটা কারণ দেখাও, যেজন্যে তোমাকে মেরে ফেলা হবে না!’
‘আমি জানি ওই মেয়েলোক আর বাচ্চাগুলো কোথায় আছে। আমি পথ দেখিয়ে নিয়ে যেতে পারব।’
‘তা হলে তা-ই করো,’ বলল রানা।পথ দেখাল উডো রবার্টস। কুঁজো হয়েছে কাটা পড়া আঙুলের তীব্র ব্যথায়। মাটিতে টপটপ করে রক্ত পড়ছে। চাঁদের আলোয় ফোঁটাগুলো দেখাচ্ছে কালচে। পিছু নিয়ে হাঁটছে রানা আর জেনি।
পুলিশ রেইড টিমের সঙ্গে চরম বেইমানি করেছে রবার্টস, এখনও বিশ্বাস করতে পারছে না জেনি। বিড়বিড় করছে, ‘নিজেদের লোক কী করে এ কাজ করে!’ লোকটার পিঠে তাক করে রেখেছে কিমবার পিস্তল।
উডো রবার্টসকে খুন করতে চাইলেও বহু কষ্টে নিজেকে নিয়ন্ত্রণে রেখেছে মেয়েটা, টের পেল রানা।
বেশিদূর হাঁটতে হলো না। উঠান থেকে নানাদিকে গেছে সরু গলি। বছরের পর বছর উঠানের জঙ্গল পরিষ্কার করে এখানে-ওখানে গড়ে তোলা হয়েছে দালান বা ছাউনি। এদিকটা ভাল মতই চেনে রবার্টস। আইনের উল্টো পথের মানুষদের সঙ্গে সম্পর্ক রাখতে গিয়ে নিয়মিতই আসতে হয়েছে এ দ্বীপে। হয়তো একইসঙ্গে মদ্যপান করত বিলি এস. কনরাড, উডো রবার্টস আর নোভাকরা।
দীর্ঘ, একটা নিচু দালান পাশ কাটিয়ে গেল রবার্টস বামে বাঁক নিয়ে চলল আরেক গলি ধরে। তবে দশ গজ যাওয়ার পর থেমে গেল সে।
‘ব্যস্, এইখানেই পুঁতে রাখা হয়েছে সেই কনটেইনার। জায়গাটা কারাগারের মত। এখানে আটকে রাখে বন্দিদের… তারপর…’ মিলিয়ে গেল তার কথার রেশ।
‘তারপর মেরে ফেলা হয়,’ বলল রানা।
‘বা অন্য কিছু,’ বলল উডো। ‘আসলে হয়েছে কী…..’
‘চোপ!’ ধমক দিল রানা।
নীরব হয়ে গেল লোকটা।
মাটিতে ম্যানহোলের মত গর্ত চোখে পড়েছে রানার। অন্ধকারের ভেতর ওটা আরও কালো। মাটি থেকে কয়েক ইঞ্চি ওপরে ধাতব ঢাকনি, যাতে ধুলোবালি আর বৃষ্টির পানি ভেতরে না যায়। রানা বুঝল, কী ধরনের বন্দিশালা মাটির নিচে। নোভাকরা তৈরি করেছে নিজেদের পছন্দের ডানজন।
কয়েক পা বেড়ে ডানজনের ঢাকনিটা দেখল রানা। ওটা ভারী লোহার তৈরি। হ্যান্ডেল ধরে টান দিয়ে তুলে ধুপ করে গর্তের পাশে ঢাকনি ফেলল ও। কালো গর্তের ভেতর উঁকি দিল। ভক্ করে ওর নাকে ধাক্কা মারল মানুষের প্রস্রাব ও বিষ্ঠার বদ গন্ধ। ওর জানা আছে এর চেয়েও অনেক খারাপ জায়গায় রাখা হয় যুদ্ধবন্দি মানুষকে।
নিচের হাল বুঝতে হলে আলো চাই রানার। ব্যাগ হাতড়ে মিনি টর্চ বের করে বাতি জ্বালল। বিদায় নিয়েছে যুদ্ধের উত্তেজনা, এখন বুক ধুকপুক করছে রানার। স্পষ্ট শুনল নিজের হৃৎপিণ্ডের আওয়াজ।
টর্চের আলোয় পরিষ্কার দেখল, গর্তের পাশ দিয়ে নিচে নেমেছে অ্যালিউমিনিয়ামের মই। কিন্তু নিচে কোথাও রক্ত বা ধস্তাধস্তির চিহ্ন নেই। লাশ নেই নিচে। ডানজন সম্পূর্ণ ফাঁকা।
‘এখানে নেই,’ আড়ষ্ট কণ্ঠে জানাল রানা, ‘ওদেরকে মেরে ফেলতে চায় রিচি আর হ্যাঙ্ক, তো কোথায় নেবে?’
‘ওরা যদি মরেই গিয়ে থাকে, আমার মনে হয় না তুমি ওদের লাশ দেখতে চাইবে,’ বলল জেনি।
‘ওরা মারা যায়নি,’ বলল উডো রবার্টস।
একইসময়ে তার দিকে তাকাল রানা ও জেনি। লোকটার মুখে টর্চের আলো ফেলল রানা। ফুলে গেছে ফেটে যাওয়া রক্তাক্ত নাক। জোরালো আলো পড়ে ছোট হয়েছে চোে তারা। ‘কী বললে?’ জানতে চাইল রানা।
‘খুন হয়নি,’ আবারও বলল রবার্টস। ‘মনে করেছিলাম এখানে থাকবে। তবে আমরা বোধহয় একটু দেরি করে ফেলেছি।’
ঘুষি খেয়ে চিত হয়ে মাটিতে পড়ল লোকটা। অক্ষত হাত দিয়ে চেপে ধরেছে ভাঙা নাক। রবার্টসসের থুতনিতে বন্দুকের মাল চেপে ধরল রানা। ‘জলদি! কথা বলতে তিন সেকেণ্ড সময় পাবে, তারপর মগজটা উড়ে যাবে বাইয়ুর ওদিকে।’
‘আ…. আমি বলতে চেয়েছি,’ কাঁদতে লাগল উড়ো রবার্টস। রক্তে নাক বুজে গেছে বলে নাকি শোনাল কথা, ‘ওরা সবসময় খুন করে না। বিক্রি করে দেয়।’
কথা শুনে চমকে গেল রানা। ‘কাদের কাছে বিক্রি করে?
‘কালো মেয়েমানুষদেরকে।’
‘কাদের কাছে?’ কড়া স্বরে আবারও জানতে চাইল রানা।
‘ওদের পরিচিত লোক আছে। টেক্সাসে। টেনেসিতে মিসিসিপিতে। ওদের সবাইকে চিনি না। ওই এলাকার পাকা বদমাশ তারা। কালো মেয়েমানুষ কেনে, অনেক টাকায়।’
‘হায়, যিশু, বিড়বিড় করল জেনি। সরে যাও, রানা! আমি খুন করব এই শুয়োরের বাচ্চাটাকে!’
রক্তাক্ত দুই হাত ওপরে তুলল উডো রবার্টস। এখন ডান হাতের কাটা পড়া তিনটে আঙুলের ব্যথা ভুলে গেছে সে। মৃত্যুভয় কাঁপিয়ে দিয়েছে তাকে।
‘না! আমি এসবে ছিলাম না! তবে জানি, ওরা এখনও বেঁচে আছে! অন্তত বেঁচে আছে ওই কালো মহিলা আর ছোট মেয়েটা! বর্ণসংকর ছেলেটা আর ওর সৎভাইকে হয়তো মেরে ফেলেছে। তবে অন্য কারণেও তাদেরকে বাঁচিয়ে রাখতে পারে রিচি। আমি জানি না! আমি কোনও মিথ্যা বলিনি! প্লিয! তোমরা এভাবে আমাকে মেরে ফেলতে পারো না! এটা তো ঠাণ্ডা মাথায় খুন!’
‘আমরা মানুষ খুন করব না, রবার্টস,’ দাঁতে দাঁত চেপে বলল জেনি লরেন্স। থরথর করে কাঁপছে দু’হাতে ধরা কিমবার পিস্তল। ‘কীভাবে মরলে খুশি হবে, জানোয়ারের বাচ্চা?’
‘ওরা এখন কোথায়?’ জানতে চাইল রানা।
‘সত্যিই জানি না,’ ফুঁপিয়ে উঠল রবার্টস। ‘শপথ করে বলছি!’
‘তোমার কথা বিশ্বাস করেছি,’ বলেই ট্রিগার টিপে দিল রানা।
বাইয়ুর ওদিকে গেল না লোকটার মগজ। কয়েক টুকরো হয়ে বড়জোর ছিটকে গেল বারো ফুট দূরে। দালানের মাঝে বিকট আওয়াজ তুলেছে দশ গেজের বন্দুক।
রবার্টসসের লাশের কাছ থেকে কয়েক পা সরে জেনি লরেন্সের দিকে তাকাল রানা।
‘তুমি একটা অমানুষ!’ বলল মেয়েটা।
‘কেন? ঠাণ্ডা মাথায় নিরস্ত্র কাউকে খুন করেছি বলে?’
‘না। ওই শুয়োরের বাচ্চাটাকে আরও কষ্ট দিয়ে শেষ করা উচিত ছিল।’ দীর্ঘশ্বাস ফেলল জেনি। মাথা নেড়ে বিড়বিড় করল, ‘সর্বনাশ হয়েছে অনেক পরিবারের। এদিকে আমরা ধরতে পারিনি নোভাকদেরকে। এটাও জানি না এখন গুডরিচদেরকে কোথায় নিয়ে গেছে।’
‘এখানেই আছি আমরা, কুত্তী মাগী, ́ ছায়ার ভেতর থেকে বলল কেউ।
ঘুরেই কাঁধে বন্দুকের কুঁদো তুলল রানা। একটু কুঁজো হয়ে পিস্তল হাতে লড়াইয়ের জন্যে তৈরি জেনি। একটু দূরের অন্ধকার থেকেই এসেছে কণ্ঠস্বর। রানা বা জেনি গুলি করার আগেই ছিটকে উঠল সাদা-কমলা ফুলকি। ক’পা পিছিয়ে গেল জেনি। হাত থেকে পড়ে গেছে পিস্তল। চিত হয়ে মাটিতে পড়ল মেয়েটা।
উইনচেস্টার দিয়ে গুলি করতে গিয়েও বরফের মূর্তির মত জমে গেল রানা।
‘আমি হলে গুলি করতাম না,’ ছায়া থেকে বেরিয়ে এসেছে রিচি নোভাক।
একা নয় সে!রিচি ও হ্যাঙ্ক নোভাককে খুঁজছিল রানা, এবার পেয়ে গেছে তাদেরকে। কিন্তু এভাবে তাদেরকে পাবে ভাবতেও পারেনি ও। গুডরিচদেরকে সঙ্গে এনেছে দুই ভাই।
যে স্টিলের বড় রিভলভার দিয়ে জেনিকে গুলি করেছে রিচি, সেটা এখন ঠেসে ধরেছে এলিসার মাথার পাশে। ভীষণ ভয় পেয়েছে মহিলা। চোখ থেকে দরদর করে নেমে দুই গাল ভিজিয়ে দিচ্ছে অশ্রু। দু’হাতে শক্ত করে ধরেছে টিনাকে মা-র ঊরু জড়িয়ে ধরে ফুঁপিয়ে কাঁদছে রব। কিশোর রনের কবজি ধরে রেখেছে হ্যাঙ্ক নোভাক। ছেলেটার গলায় ধরেছে ধারালো ছোরা। ওটার ফলা থেকে ঝিলিক দিচ্ছে চাঁদের আলো।
মার খেয়ে রনের মুখ ও গাল ফুলে গেছে, দেখল রানা। বুঝে গেল, কিডন্যাপারদেরকে বাধা দিতে চেয়েছিল ছেলেটা। তবে ওর চেয়ে অনেক শক্তিশালী রিচি বা হ্যাঙ্ক।
‘নিশ্চয়ই ওদেরকে নিয়ে যেতে এসেছ, রানা,’ বলল রিচি। ‘তাই তোমার জন্যে অপেক্ষা করছিলাম আমরা।’
‘বন্দুক সামলে, রানা,’ টিটকারি হাসি হ্যাঙ্কের ঠোঁটে ‘এসব মাল তোমার যেমন দরকার, আমাদেরও চাই। বুঝতে পেরেছ?’
রানার পায়ের কাছে মাটিতে পড়ে আছে জেনি লরেন্স। এক ফোঁটা নড়ছে না।
বন্দুকের ট্রিগার থেকে তর্জনী সামান্য সরালেও মাযল নামাল না রানা। মগজে খেলছে ব্যালিস্টিক, স্পিড, রিঅ্যাকশন টাইম ছাড়াও আরও কিছু বিষয়। নোভাক আর গুডরিচদের কাছ থেকে মাত্র পনেরো ফুট দূরে আছে ও। এত কম রেঞ্জে দশ গেজের ভারী পেলেট খুব ছড়িয়ে যাবে না। প্রায় একই জায়গায় লাগবে বারোটা ভারী পেলেট। ওগুলো আঘাত হানবে বারোটা নাইন এমএম বুলেটের মত। আত্মবিশ্বাসী রানার মনে হলো, রনকে আহত না করেই শেষ করতে পারবে হ্যাঙ্ক নোভাককে। কাজটা সহজ। তবে এর পরের কাজ ঢের বেশি কঠিন। কমপক্ষে দুই সেকেণ্ড লাগবে উইনচেস্টারের চেম্বারে আবারও গুলি ভরতে। ইজেক্ট করতে হবে খালি খোসা। প্রায় একইসময়ে চেম্বারে ঢুকবে নতুন কার্তুজ। কিন্তু এসব করার আগেই রিভলভারের ট্রিগার টিপে দেবে রিচি নোভাক। উড়ে যাবে এলিসা অথবা রানার মগজ। কারও সাধ্য নেই যে, বন্দুক দিয়ে রিচিকে আগেই শেষ করবে।
আবার অন্যভাবেও ব্যাপারটা দেখা যায়। তাতেও কমবে না বিপদ। রিচি নোভাককে গুলি করে এলিসাকে বাঁচাতে পারে রানা। সেক্ষেত্রে ছোরা দিয়ে রনের গলা ফাঁক করে দেবে হ্যাঙ্ক।
অবিশ্বাস্য কিছু না ঘটলে এলিসা আর রনকে একইসঙ্গে বাঁচানো অসম্ভব। আজকাল কাকতালীয় ব্যাপার ঘটে না পৃথিবীতে। পায়ের কাছেই পড়ে আছে নিথর জেনি আজকে হঠাৎ করেই নিজেকে খুব একাকী লাগল রানার। যদিও প্রকাশ হতে দিল না নিজের অনুভূতি।
‘তোমার খেলা খতম, রিচি নোভাককে বলল রানা। ‘তুমি হয় মরবে, নয় তো জেলে যাবে। ভাল চাইলে ছেড়ে দাও ওদেরকে। আমি দেখব যাতে ভাল কোনও সেলে বাকি জীবন কাটাতে পারো। কয়েক বছর পর হয়তো তোমাকে ছেড়েও দিতে পারে কারাগার কর্তৃপক্ষ।’
‘নিজে পুলিশ হত্যাঁকারীর মুখে ভালই বোল ফুটছে দেখছি!’ হাসল রিচি নোভাক।
থুতনি তাক করে উডো রবার্টসসের লাশ দেখাল হ্যাঙ্ক। *জানো না, আইনের লোককে খুন করলে নির্ঘাত মৃত্যুদণ্ড?’
‘ভাল ঝামেলাতেই জড়িয়ে গেছি, কী বলো?’ বলল রানা।
‘তাই তো মনে হচ্ছে,’ বলল রিচি। ‘তবে এই বিপদ থেকে বেরোতে পারবে মাত্র একটা পক্ষ। অন্য পক্ষ মরবে।’
‘তুমি ঠিক আছ?’ এলিসার উদ্দেশে বলল রানা। ‘এরা কোনও নির্যাতন করেনি তো?’
চাঁদের আলোয় ফ্যাকাসে দেখাচ্ছে এলিসার মুখ। ফাঁপা গলায় জবাব দিল সে, ‘ওরা রনকে খুব মেরেছে।’ রিচি অস্ত্রের মাযল দিয়ে ওর মাথার পাশে খোঁচা দিতেই গাল কুঁচকে ফেলল এলিসা।
‘এই মাগীর বাচ্চাগুলো একটাও মানুষ হয়নি,’ বলল হ্যাঙ্ক। ‘দু-চারটে চড় আর লাথি দিয়ে মানুষ করতে চেয়েছি।’
‘আমরা ব্যবসায়ী,’ বলল রিচি, ‘প্রথম কথা, মালের ক্ষতি করি না। ভাল আছে ওরা। ঠিক যেমনটা চাই আমি।’
খিক খিক করে হাসল হ্যাঙ্ক। ‘ওদের হাল তোমার পুলিশ বন্ধুদের চেয়ে অনেক ভাল। তাই না?’
তার বড়ভাই ঠাট্টা বোঝার লোক নয়। সরাসরি নিষ্পলক চেয়ে আছে রানার চোখে। ‘ব্যবসার কথা যখন উঠল, আমরা না একটা চুক্তি করেছি? এখন এটাও মনে হচ্ছে, ওই চুক্তি তুমি ভেঙেছ। তবে যৌক্তিক মনের মানুষ আমি। এখনও ওই চুক্তি বলবৎ থাকতে পারে।’
‘নিজেকে তোমার হাতে তুলে দেব, বদলে ওদেরকে ছেড়ে দেবে তোমরা,’ বলল রানা। ‘সেটার কথাই কি বলছ?’
‘তা ঠিক নয়। চুক্তির প্রথম দিকটা বুঝতে পেরেছ। তুমি আত্মসমর্পণ করবে। তারপর মাথা পেতে শাস্তি নেবে প্যাট্রিককে হত্যা করার জন্যে। আর চুক্তির দ্বিতীয় অংশ হিসেবে গুডরিচদের ছেলেগুলোর চামড়া ছাড়িয়ে ওদের শরীর ফেলব বাইয়ুর ভেতর। খুশি হয়ে খাবে অ্যালিগেটরগুলো। তা ছাড়া, ছেলেদের দিয়ে আমার কী কাজ? তবে কুত্তী ওই মেয়েলোকটা আর ছোট কুত্তীটার ব্যাপার একেবারে আলাদা। এরই ভেতর বিক্রির জন্যে দরদাম হচ্ছে কয়েকজনের সঙ্গে।’
ভেজা চোখ বুজে শক্ত করে টিনাকে আঁকড়ে ধরল এলিসা। ভীষণ ভয়ে ফুঁপিয়ে কাঁদতে লাগল রব। হ্যাঙ্কের কাছ থেকে নিজেকে ছুটিয়ে নিতে চাইল রন। তবে লোহার মত কঠিন হাতে ওকে ধরেছে হ্যাঙ্ক। রনের গলার ওপর চেপে বসল ছোরার ফলা। টপ্ করে কালো এক ফোঁটা রক্ত পড়ল ছেলেটার জামার বুকপকেটে। হঠাৎ করেই থমকে গেছে বেচারা।
‘তা হলে টেক্সাস আর টেনেসির ব্যবসায়িক পার্টনারদের হতাশ করতে চাও না তোমরা?’ বলল রানা।
তাচ্ছিল্যের সঙ্গে কাঁধ ঝাঁকাল রিচি। বিরাট রিভলভার ঠেসে ধরেছে এলিসার মাথার পাশে। ‘ও, তা হলে জেনেছ। এরই ভেতর অর্ডার এসেছে। আমি সবকিছুর ওপরে রাখি ‘ব্যবসা।’
‘অচল অবস্থায় পড়েছি আমরা,’ বলল রানা। ‘তোমার প্রস্তাবটা আমার একদম ভাল লাগেনি।’
‘আগেই বলেছি, এর এদিক-ওদিক হওয়ার নয়,’ বলল রিচি।
‘তার মানেই, মরবি তুই,’ থুতু ছিটিয়ে রানাকে বলল হ্যাঙ্ক।
‘তোমরা তো ভাবছ আমাকে চিনেছ,’ বলল রানা। ‘অথচ, তা আসলে ঠিক নয়।’
চোখ সরু করে ওকে দেখল রিচি। ‘কী বলতে চাও?’
তোমরা ক্রীতদাসী হিসেবে বিক্রি করার আগে আমি নিজেই ওদেরকে খুন করব। বন্দুকে আছে তিনটে কার্তুজ। একটা ব্যয় হওয়ার পর বলো তো অন্য দুই কার্তুজ কোন্ কাজে লাগবে?’
তিক্ত হাসল রিচি। কঠিন চিড়িয়া! বলতে খারাপই লাগছে, তোমাকে রীতিমত শ্রদ্ধা করতে ইচ্ছে হচ্ছে।’
‘পেছনের দেয়ালে নাড়িভুঁড়ি ছিটিয়ে পড়লে তখন শ্রদ্ধা- ভক্তি সব উড়ে যাবে তোমার,’ বলল রানা, ‘সবকিছু সবার জন্যে ভাল হয় না। বিশেষ করে তোমার ক্ষেত্রে
‘পরে দেখব,’ বলল রিচি, ‘হ্যাঙ্ক, দু’ফাঁক করে দাও ছোকরার গলা।’
হ্যাঙ্ক কিছু করার আগেই বিদ্যুদ্বেগে নড়ে উঠল রানা।
গলা ভালভাবে দেখার জন্যে রনের মাথার চুল ধরে হ্যাঁচকা টান দিল হ্যাঙ্ক, খলখল করে হাসছে। ছেলেটার গলার ওপর চেপে বসল ছোরার ফলা। টপটপ করে পড়ছে রক্ত। ভাইকে মেরে ফেলছে দেখে হাউমাউ করে কেঁদে উঠল রব ও টিনা। ব্যথা পেয়ে কাতরে উঠল রন। এলিসার বুক চিরে বেরোল চাপা আর্তনাদ
একই সময়ে রানার বাকশট উড়িয়ে দিল হ্যাঙ্কের মাথার বামদিকটা। রাতের আকাশ ভরে গেল বিকট ‘বুম!’ আওয়াজে।
রিভলভারের গুলিতে মরবে এলিসা, বুঝে গেছে রানা। কিন্তু তখনই ঘটল অলৌকিক কিছু!মৃত্যুর মুহূর্তে সোয়া এক আউন্স শীতল চ্যাপ্টা সীসার বাকশট প্যালেট ঢুকেছে হ্যাঙ্ক নোভাকের মগজে। সঙ্গে সঙ্গে সব ধরনের নির্দেশ দেয়া বন্ধ করেছে মগজটা। পা-দুটো এখন নিথর। হাত থেকে খসে গেছে ছোরা। অন্যহাত সরেছে রনের ওপর থেকে। হুড়মুড় করে মাটিতে লুটিয়ে পড়ল লোকটা।
স্বাস্থ্যবান মানুষের ক্ষেত্রে ভিষ্যুয়াল স্টিমুলাস হচ্ছে ০.২৫ সেকেণ্ড। অডিয়ো স্টিমুলাস ০.১৭ সেকেণ্ড। ভাইয়ের মগজ ছিটকে বেরোতেই দ্রুত প্রতিক্রিয়া দেখাল রিচি নোভাক। তার মগজটা নির্দেশ দিল ট্রিগারে আঙুলের চাপ বাড়াতে।
ভাই নেই তা বুঝতে সংক্ষিপ্ত যে কয়েক মিলিসেকেণ্ড ব্যয় হলো, সেসময়ে সে শুনল বিকট এক শব্দ। ওটা এসেছে রানার পেছনের আঁধার থেকে। রিচি নোভাকের কানের পাশ দিয়ে গিয়ে পেছনের দালানে লেগেছে ভারী অস্ত্রের বুলেট। ভীষণ চমকে গিয়ে এলিসাকে ছেড়ে দিল সে। ভারসাম্য রাখতে না পেরে পা পিছলে হুমড়ি খেয়ে মাটিতে পড়ল এলিসা। ধরে নিয়েছে গুলি করা হয়েছে ওকে।
পরের কয়েক মিলিসেকেণ্ডে উইনচেস্টারের লিভার টান দিয়ে ধূমায়িত কার্তুজের খোসা ফেলল রানা। লিভার ঠেলতেই চেম্বারে ঢুকল পরের কার্তুজ। ও ভাবল, এবার উড়িয়ে দেবে রিচি নোভাকের মাথা। কিন্তু ইজেক্ট/রিকক শেষ হওয়ার আগেই রিভলভারের ট্রিগার টিপেছে রিচি। তার আগেই অস্ত্রের নল ঘুরিয়ে নিয়েছে রানার বুক লক্ষ্য করে। ‘বুম্!’ শব্দে গর্জে উঠেছে রিভলভার।
বুকে প্রচণ্ড ধাক্কার পর পর গুলির আওয়াজ শুনল রানা। পিছিয়ে ছিটকে পড়ল মাটিতে। তাগড়া ঘোড়া লাথি মারলেও হয়তো এত ব্যথা লাগে না। এখনও রানার হাতে বন্দুক, ট্রিগারে চাপ পড়তেই আকাশে গেল গুলি। ভারী ক্যালিবারের বুলেট বুকে বিধলেও জ্যাকেটের নিচে রয়েছে ব্যালিস্টিক ভেস্ট। দুই সেকেণ্ড পর রানা টের পেল, ও মরে যায়নি
বুকে টের পেল তীক্ষ্ণ ব্যথা। চিড় ধরেছে পাঁজরের একটা হাড়ে। হাই পাওয়ারের প্রজেকটাইল ঠেকাবে কেভলার ভেস্ট। তাতে ভাইটাল অর্গান রক্ষা পেলেও এত শক্তিশালী বুলেটের এনার্জি উবে যাওয়ার নয়!
অন্ধকার থেকে আবারও বিকট ‘বুম্!’ আওয়াজ তুলল অস্ত্র। এবারের বুলেট লাগল রিচি নোভাকের নিতম্বের ডানদিকে। জোরালো ধাক্কা খেয়ে ঘুরে গেল লোকটা। হাত থেকে পড়ে গেছে রিভলভার। তবে নিজের ভারসাম্য ধরে রাখল রিচি। ঝুঁকে মাটি থেকে তুলে নিল অস্ত্রটা। তৃতীয় বুলেট মাটি খুঁড়ল তার পায়ের কাছে। এক পা পিছিয়ে গেল সে। ভাল করেই বুঝেছে, টার্গেট করা হচ্ছে তাকে। আধ সেকেণ্ডের জন্যে টলমল করল রিচি, তারপর খোঁড়াতে খোঁড়াতে হারিয়ে গেল দালানের ওপাশে নিকষ কালো ছায়ায়।
ঝিমঝিম করছে মাথা, বুকে তীব্র ব্যথা, তবুও উঠে দাঁড়াল রানা। বারকয়েক চোখ পিটপিট করার পর কমল শক ও মনের দ্বিধা। বন্দুকের নল ঘুরিয়ে দেখল, আগের জায়গায় নেই রিচি নোভাক। আশপাশে কোথাও নেই সে। মাটিতে চিকচিক করছে রক্ত। ভেজা দাগ গেছে দূরের অন্ধকারে।
নিথর পড়ে আছে জেনি লরেন্স। মেয়েটার দিকে তাকাল রানা। বেচারির শুশ্রূষা দরকার। তবে আগে দেখতে হবে ঠিক আছে কি না এলিসা আর বাচ্চারা। মাকে ঘিরে দাঁড়িয়ে আছে রন, রব ও টিনা। ফুঁপিয়ে কাঁদছে এলিসা। রানাকে দেখে বলল, ‘হায়, ঈশ্বর! ভেবেছিলাম মরে গেছ। মনে হয়েছিল আমরাও আর বাঁচব না।’
‘চিন্তা নেই,’ বলল রানা। ‘আর কোনও ঝামেলা হবে না।’
‘জোসেফ কোথায়?’
‘সুস্থ আছে। শেরিফের অফিসে বসে আছে তোমাদের অপেক্ষায়।’
‘অনেক ধন্যবাদ,’ হাউমাউ করে কেঁদে উঠে রানাকে জড়িয়ে ধরল এলিসা। রানাকে জাপ্টে ধরল রন। ওর গলায় কয়েক ফোঁটা রক্ত। হ্যাঙ্কের ছোরা গভীরভাবে চিরে দিতে পারেনি কণ্ঠনালী। তবে আর আধ সেকেণ্ড দেরি হলে সব শেষ হতো।
এলিসা ও বাচ্চাদের কাছ থেকে সরে জেনির পাশে বসল রানা। পালস দেখবে, তার আগেই চোখ মেলে তাকাল মেয়েটা। দু’কাঁধ ধরে তাকে উঠিয়ে বসাল রানা। নরম সুরে বলল, ‘চিন্তায় পড়ে গিয়েছিলাম।’
‘মনে হলো বুকে বেসবল ব্যাট দিয়ে বাড়ি দিয়েছে,’ গুঙিয়ে উঠল জেনি। বুকে ভেস্টের নিচের অংশে লেগেছে বুলেট। জায়গাটা ডলতে লাগল সে। ‘সঙ্গে সঙ্গে জ্ঞান হারিয়ে ফেলেছি।’
‘বুঝতে পেরেছি কেমন লাগছে,’ বলল রানা।
‘আমি যখন অজ্ঞান, তখন কী কী ঘটেছে?’
‘অলৌকিক কিছু,’ মন্তব্য করল রানা। ঘুরে তাকাল অন্ধকারে। ছায়া থেকে টলতে টলতে এগিয়ে আসছে কেউ। ‘না, না, অলৌকিক নয়।’,
বিধ্বস্ত শেরিফ যে-কোনও সময়ে মাটিতে পড়বে। চাঁদের আলোয় মড়ার মত ফ্যাকাসে তার চেহারা। জ্যাকেটে চটচটে রক্ত। দেহের পাশে ঝুলছে অকেজো ডানহাত।
‘সাহায্যের জন্যে অনেক ধন্যবাদ, শেরিফ,’ অন্তর থেকে বলল রানা।
‘তোমার কপাল ভাল, বামহাতেও এটা ব্যবহার করতে পারি, রিভলভার দেখিয়ে বিড়বিড় করল শেরিড্যান। তার চোখ স্থির হলো হ্যাঙ্ক নোভাকের লাশের ওপর। এবার তার দৃষ্টি অনুসরণ করল রক্তের মোটা দাগ। ওটা গেছে ছায়ার ভেতর। ‘ওই রক্ত কি রিচির?’
‘হ্যাঁ, আপনার দ্বিতীয় বুলেট ভেঙে দিয়েছে ওর নিতম্বের হাড়।
গুড! মরুক হারামজাদা!’ তীব্র ব্যথা সহ্য করছে শেরিফ। তবুও পলকের জন্যে চেহারায় ফুটল তৃপ্তি। উড়ো রবার্টসসের লাশের ওপর স্থির হলো চোখ। পরক্ষণে দেখল রানার হাতের দশ গেজের বন্দুক।
রানা বুঝল, শেরিফের জানা হয়ে গেছে কীভাবে মরেছে অফিসার রবার্টস।
তিক্ত হাসি ফুটল শেরিড্যানের ঠোঁটে। দুর্বল কণ্ঠে বলল, ওর বারোটা বাজিয়ে দিয়েছে নোভাকরা।’
‘কনরাডের মতই নোভাকদের দলে ভিড়েছিল।’
‘তা বোধহয় আর প্রমাণ করা যাবে না।’
মৃদু মাথা দোলাল রানা।
এলিসার দিকে ফিরল শেরিফ। ‘ম্যাম, তোমরা ভাল আছ দেখে খুব স্বস্তি লাগছে।
করমর্দনের জন্যে হাত বাড়িয়েও শেরিড্যানের আহত হাত ও রক্ত দেখে ভুরু কুঁচকে ফেলল এলিসা। ‘আপনি তো মারাত্মকভাবে আহত! আমি নার্স। আমাকে ক্ষতটা দেখতে দিন।’
মাথা নাড়ল স্যাম শেরিড্যান। ‘বললে বলে অনেক ধন্যবাদ, ম্যাম। তবে আপাতত চিকিৎসা নেয়ার উপায় নেই। সামনে মেলা কাজ। প্রথমে হেলিকপ্টার ডেকে বাচ্চাদেরকে পৌঁছে দিতে হবে ভিলেনিউভ শহরে। এ দ্বীপে ওদের থাকা উচিত নয়।’ জেনিকে দেখল শেরিফ। ‘অফিসার লরেন্স, আজ দক্ষতার সঙ্গে নিজের দায়িত্ব পালন করেছ তুমি। আমি তোমার জন্যে গর্বিত।’
জেনির ফ্যাকাসে মুখে উজ্জ্বল হয়ে উঠল চোখ দুটো।
‘এবার দেখবে ফেডারেল অফিসার আর স্টেট ট্রপারে ভরে যাবে এই দ্বীপ। আগে কখনও এত লোক দেখোনি। রিচি নোভাক বেঁচে থাকলে ঠিকই পাব ওকে আমরা। তবে কেউ আগেই মেরে ফেললে অন্য কথা।’ ভুরু উঁচু করে রানার দিকে তাকাল শেরিফ স্যাম শেরিড্যান।
‘রিচির সঙ্গে ব্যক্তিগত কিছু লেনদেন আছে আমার,’ বলল রানা।
‘আমিও তাই ভেবেছি। তবে সেক্ষেত্রে ওকে খুঁজতে যেতে দেরি কোরো না। ভাঙা কোমর নিয়ে বেশি দূরে যেতে পারবে না। রওনা হওয়ার আগে আমার বুকপকেটে হাত ভরো। নিজে বের করে আনতে পারব না।’
দ্বিধা করে শেরিফের বুকপকেটে হাত ভরল রানা। শক্ত কী যেন লাগল আঙুলে। ওটা চিকন এবং চোখা। এইমাত্র চাঁদের ওপর থেকে সরে গেছে মেঘ। হাতে নিয়ে জিনিসটা চাঁদের আলোয় দেখল রানা। ওটা নীল ও সোনালি রঙের ধাতব একটা স্টার। রক্ত লেগে আছে।
‘পরিষ্কার করে নাও,’ বলল শেরিড্যান। ‘ওটা এখন থেকে তোমার।’
প্যান্টে মুছে নিয়ে আবছা আলোয় তারাটা দেখল রানা। ওই ব্যাজের মাঝে স্টেট অভ লুইযিয়ানার ঝকমকে ঈগলের প্রতিকৃতি। নিচে লেখা: ইউনিয়ান; জাস্টিস; কনফিডেন্স। নিচে খোদাই করা: ক্লোভিস প্যারিশ। তবে ওটার ওপরে ইটালিক ফন্টে ঝলমল করছে: অনারারি ডেপুটি শেরিফ
‘আপনি ঠাট্টা করছেন?’ বলল রানা।
‘না। ধরে নাও তুমি আইনের স্পেশাল অফিসার, মিস্টার রানা।’ মাথা দোলাল শেরিড্যান। ‘এবার যা করবে, সবই হবে আইনসঙ্গত।’
‘আমি এখনও ওকে জীবিত চাই,’ বলল রানা।
‘যা চাইবে, সবসময় তা পাবে না, বাছা। তা ছাড়া, সব ধরনের প্রমাণ আমরা পেয়েছি। কোনও দোষেই তোমাকে দায়ী করবে না কেউ।’ রানার হাতের বন্দুক দেখাল শেরিফ। ‘ওটার ভেতর কয়টা গুলি?’
‘মাত্র একটা,’ বলল রানা।
‘তো সঙ্গে নাও আমার আহ্লাদি মেয়েটাকে,’ নিজের কোল্ট .৪৫ ক্যালিবারের রিভলভারটা রানার দিকে বাড়িয়ে দিল শেরিড্যান। ‘আজ আর ওটা লাগবে না আমার।’
সিক্সগান নিয়ে সিলিণ্ডার চেক করল রানা। ভেতরে রয়েছে মাত্র দুটো গুলি। বিপদ এড়াতে ষষ্ঠ চেম্বারটা খালি রেখেছিল শেরিফ। প্যান্টের বাম পকেট থেকে তিনটা তাজা কার্তুজ বের করে রানার হাতে দিল সে। নরম সুরে বলল, ‘এবার, ডেপুটি, দেখো দেখি রিচি নোভাকের বারোটা বাজাতে পারো কি না!’মাত্র দশ মিনিটে সমস্ত বিল ঢুকিয়ে দিয়ে জিনিসপত্র গুছিয়ে নিয়ে বাইয়ু ইন থেকে বেরিয়ে গাড়িতে চাপল রানা। কয়েক মিনিট পর পেছনে পড়ল ভিলেনিউভ শহর। রানা ভেবেছে, নির্জন কোনও বসতিতে গিয়ে ঠাঁই নেবে। ছত্রিশ ঘণ্টা ঘাপটি মেরে অপেক্ষা করবে। তারপর গোপনে গিয়ে টিকেট কেটে ঢুকে পড়বে টাউন হলে। ব্যাপারটা খুব কঠিন হবে না। পরদিন ফিরবে নিউ অর্লিন্সে। শেরিফ কিছু বুঝে ওঠার আগেই পালাবে লুইযিয়ানা ছেড়ে।
রানার ম্যাপে দেখা যাচ্ছে, কাছেই ছোট শহর চিটিমাচা। পশ্চিমে পঁয়তাল্লিশ মিনিটের পথ। সহজেই ওখানে লুকিয়ে থাকতে পারবে। আখ আর মিষ্টি আলুর খেতের মাঝ দিয়ে আঁকাবাঁকা পথে উড়ে চলেছে ওর মার্সিডিয সেডান। মাঝে মাঝে দু’দিকে জলাভূমি, ইণ্ডাস্ট্রিয়াল ওঅটার ওয়ে আর তেলের পাইপ লাইন। চিটিমাচার কাছাকাছি পৌঁছে নির্জন কোনও মোটেলের জন্যে চোখ খোলা রাখল রানা। তবে তাতে কোনও লাভ হলো না। সড়কের পাশে রয়েছে শুধু ডিক্সি বিয়ারের ভাঙাচোরা বিলবোর্ড। আনমনে ভাবল রানা, এতই জনপ্রিয় এই বিয়ার?
কয়েক মিনিট পর শহরে প্রবেশ করল রানার মার্সিডিয।
ভিলেনিউভকে শহর বলে ধরে নিলে বড়জোর মাঝারি আকারের একটা গ্রাম এই চিটিমাচা। এই বসতি গড়ে উঠেছে সেইন্ট-ম্যারি বাইয়ুর পুবতীরে। পশ্চিম দিয়ে ঢুকতে হলে পেরোতে হবে গৃহযুদ্ধের আমলে তৈরি কাঠের সেতু। নিচে বাইয়ুর সরু অংশ। মাঝ সকালে এরই ভেতর তপ্ত হয়ে উঠেছে পরিবেশ। রানার মনে হলো ঘন, গরম স্যুপের ভেতর সাঁতার কাটছে ও।
বাইয়ুর ওপর এবং দু’দিকের তীরে ঘন হয়ে ধোঁয়ার মত উড়ছে অসংখ্য কীট-পতঙ্গ। চারপাশ দেখে আমায়নের কথা মনে পড়ল রানার। বাতাসে বাইয়ুর বদ্ধ জলের গন্ধ। তার সঙ্গে মিশেছে মাছের পচা, আঁশটে দুর্গন্ধ। দিনের পর দিন পরিষ্কার না করলে অ্যাকুয়েরিয়ামে এমন কুবাস হয়। কাঠের সেতুর নিচে, তীরে যার যার কাজে ব্যস্ত একদল জেলে। ছোট সব জেটিতে উঁচু করে রাখছে লবস্টারের ফাঁদ। ধীর বেগে সরে যাচ্ছে বাইয়ুর কাদাপানি। তারই ওপর মৃদু দুলছে চ্যাপ্টা তলিওয়ালা ডোরিগুলো। তীর থেকে একটু দূরে কিছু দোকান। সাইনবোর্ডে লেখা:
জ্যান্ত কেঁচো পাওয়া যায়।
ভাড়া দেয়া হয় বোট।
চিটিমাচায় আসছে-যাচ্ছে একটা-দুটো গাড়ি। এদিকের অন্যান্য এলাকার মতই প্রতি তিনটে গাড়ির ভেতর অন্তত দুটো হচ্ছে পিকআপ ট্রাক। সেতু পেরোবার পর দু’দিকে কিছু জেলে কুটির দেখল রানা। ওখানে বিক্রি হচ্ছে গাসপারগু আর গার মাছের বড়ি। এ ছাড়া, আর কী পাওয়া যায়, আঁচ করতে পারল না রানা। একবার গতি কমিয়ে প্রায় থামিয়ে ফেলল গাড়ি। এক কুটিরের সামনে বড় একটা হুকে ঝুলিয়ে রাখা হয়েছে বিশাল এক মাছ।
অতীতে রানা দেখেছে, কেইম্যান দ্বীপপুঞ্জে ক’টা টাইগার শার্ক মিলে খেয়ে নিয়েছিল এক লোককে। এই মাছটা ওসব হাঙরের চেয়েও ভয়ঙ্করদর্শন। অনেকটা বিশাল পাইক মাছের মত, আবার মিল আছে অ্যালিগেটরের সঙ্গেও। চোয়াল ভরা গিজগিজে ক্ষুরধার দাঁত।
কে যে ওটা খেতে চাইবে, ভেবে পেল না রানা। একবার হতভাগ্য কোনও জেলে বাইয়ুর পানিতে পড়লে, আর ওই মাছ হামলা করলে কী হবে, ভাবতে গিয়ে গলা শুকিয়ে এল ওর।
চিটিমাচার মাঝামাঝি পৌছে ভিলেনিউভ শহরের মতই ঘাসে ছাওয়া টাউন স্কয়্যার দেখল রানা। কোথাও লোকজনের ভিড় নেই। অবশ্য ব্যস্ততা রয়েছে চারপাশের বাইয়ুতে।
নীরব, নির্জন বসতি পেয়ে খুশিই হলো রানা। মাঝে মাঝে পাশ কাটিয়ে যাচ্ছে একটা-দুটো পিকআপ ট্রাক। রোদে পার্ক করে রাখা হয়েছে ধুলোমাখা কিছু গাড়ি। ওগুলোর বয়স ওর দ্বিগুণ, কোনটা আবার তিনগুণ। এক হার্ডওয়্যার স্টোরের সামনের ডিসপ্লেতে রানা দেখল: ওখানে পাওয়া যায় চেইন স’ অয়েল থেকে শুরু করে ক্রফিশ বয়লার পর্যন্ত প্রায় সবই। একটু দূরের গ্রোসারি স্টোরের রোদে পোড়া প্ল্যাকার্ডে লেখা:
‘বোতল-কে-বোতল কোকা-কোলা পান করুন!
নইলে বাঁচবেন না বেশিদিন!’
ওই দোকানের পাশে আগে ছিল নাপিতের দোকান। সে স্টল এখন ফাঁকা। পরের দোকানটাও বন্ধ। পরিত্যক্ত ক্যাফের চেয়ার ও টেবিল পড়ে আছে রাস্তার ধারে। বসার কেউ নেই।
শহরের সেরা ব্যবসা করছে প্রাচীন এক পেট্রল পাম্প স্টেশন। ওটার ছাতে মনের সুখে জন্মেছে ঝোপঝাড়। দ্বিতীয় বিশ্বযুদ্ধেরও আগের তৈরি দুটো পেট্রল পাম্পের পেছনে, প্রায় ভাঙা এক বেঞ্চিতে বসেছেন তেল-কালি মাখা ওভারঅল পরা এক বৃদ্ধ। শিথিল দুই ঠোঁটের মাঝে ঝুলছে ভুট্টার ডাঁটি দিয়ে তৈরি পাইপ। তাঁকে দেখে রানার মনে হলো, পাথরের ওপর রোদে বসে গা গরম করছে হাজার বছর বয়সী এক বুড়ো গিরগিটি।
একপাশের পাম্পের সামনে গাড়ি রাখল রানা। বেঞ্চি ছেড়ে ট্যাঙ্কে পেট্রল ভরতে লাগলেন বৃদ্ধ। মুখে রা নেই। ঠোঁটে ঝুলছে পাইপ। ওটা জ্বলন্ত কি না, কে জানে!
দপ্ করে আগুনে পুড়ে মরার ভয় পাচ্ছেন না বৃদ্ধ। কাজেই নিজেও ঠিক করল রানা, ওই ব্যাপারে চুপ থাকবে।
‘সিযন এলে ব্যবসা জমে ওঠে, তাই না?’ আলাপের ভঙ্গিতে বলল রানা। জবাবে বিড়বিড় করে কী যেন বললেন বৃদ্ধ। ওটা বিকৃত ফ্রেঞ্চ বলেই মনে হলো রানার। ক্যাজুন উচ্চারণ। আধুনিক ফ্রেঞ্চরা ওটা বুঝবে না, ওর তো বোঝার কোনও উপায়ই নেই। এবার ধীরে ধীরে বলল রানা, ‘চিটিমাচায় কখনও হোটেলের মত কিছু দেখেছেন?’
জিভ দিয়ে চপাস্ আওয়াজে ঠোঁট থেকে পাইপ নামালেন দাদুভাই। ভিজে জবজব করছে পাইপের গোড়া। হড়বড় করে কীসব যেন বললেন তিনি। অনেক মাথা খাটিয়ে একটা দুটো শব্দ বুঝতে পারল রানা। সেগুলোর ভেতর একটা হচ্ছে: পেনশন। ফ্রেঞ্চ ভাষায় ওটার মানে গেস্টহাউস।
পেট্রল ভরে দেয়ার পর টাকা বুঝিয়ে দিল রানা। রওনা হওয়ার আগে বলল, ‘মার্সি, মোসিউ।’
চিটিমাচার রাস্তা ধরে সিকি মাইল যাওয়ার পর দু’দিকে শুরু হলো প্রায় ধসে পড়া বাড়ির সারি। যেদিকে চোখ গেল, ভিলেনিউভ শহরের মতই এখানেও যেন জাল বিছিয়ে দিয়েছে চরম দারিদ্র্য। তবে তারই মাঝে একটা বাড়ি একদম আলাদা। সদ্য রঙ করা হয়েছে নতুন করে। কড়া রোদে রীতিমত ঝকমক করছে। সামনের গেটের এদিকে সবুজ এক হ্যাচব্যাক জিএমসি গাড়ি। ওটাও প্রায় নতুন। যত্ন নেয়া হয় নিয়মিত। গেটের ওপরে হাতে লেখা ফ্রেঞ্চ সাইনবোর্ড। ওখানে বলা হয়েছে: ‘স্বাগতম লিয বাউয়ারের পেনশনে!’ নিচে ইংরেজিতে লেখা: ‘ওয়েলকাম টু লিযে’স গেস্টহাউস।’
জিএমসি গাড়ির পেছনে মার্সিডিয রাখল রানা। ‘ থেকে নেমে খুলল বাড়ির মেইন গেট। সরু পথ পেরিয়ে থামল বাড়ির দরজার সামনে। পাশের কলিংবেল টিপে দেয়ার একমিনিট পর শুনল ভেতর থেকে আসছে পদশব্দ। প্রথমে খুলে গেল ভেতরের দরজা, তারপর সরানো হলো স্ক্রিন ডোর। রানার সামনে দেখা দিয়েছে বিশালদেহী, মোটাসোটা এক কৃষ্ণাঙ্গিনী। তিন শ’ ওয়াটের এলইডি বালবের তিনগুণ বেশি উজ্জ্বল হাসি তার মুখে। আন্তরিক সুরে বলল, ‘হ্যাঁ, খবর কী, শুগাহ্! আমি লিয বাউয়ার। তোমার জন্যে কী করতে পারি, ডিয়ারি?’রিচি নোভাককে মোকাবিলা করতে দ্বিধা নেই রানার। গাঢ় রক্তের দাগ দেখে বুঝেছে, সে গুরুতরভাবে আহত।
দালানের মাঝের গলি ধরে রক্তের ঘন, কালো চিহ্ন অনুসরণ করল রানা। মাথার ওপর কড়কড় শব্দ তুলছে বজ্রবিদ্যুৎ। কালো মেঘে ঢেকে গেছে চাঁদ।
ধীর পায়ে গেছে রিচি নোভাক। হয়তো বেশি দূরে নেই ভীষণ বিপজ্জনক লোক সে, ঠিক মানুষখেকো বাঘের মত। হয়তো সামনের কোনও ঝোপে বসে আছে। হিংস্র চোখে দেখছে রানাকে। গাছের ছায়া বা টিনের শেডে লুকিয়ে থাকতে পারে। সশস্ত্র। প্রথম সুযোগে খুন করবে ওকে। টর্চ জ্বাললে বিপদে হবে বলে অন্ধকারেই চলেছে বিসিআই এজেন্ট।
হঠাৎ কড়-কড়াৎ আওয়াজে বাজ পড়ল। পরক্ষণে এল প্রথম পশলা বৃষ্টি। ফোঁটাগুলো মাঝারি আকারের বরইয়ের সমান। এক পলকে ভিজে গেল রানা। পুব থেকে এল বৃষ্টির ছাঁট। তারপর ঝরঝর করে নামল অঝোর ধারায়। টং-টং আওয়াজে পড়ছে দালানগুলোর টিনের ছাতে। একটু পর কাদায় প্যাচ-প্যাচ করবে নোভাকদের গোটা দ্বীপ। রাতের আঁধার চিরে দিল নীল বিদ্যুৎশিখা। আকাশ থেকে এল গুড়গুড় হুমকি।
আওয়াজটা মিলিয়ে যেতেই হঠাৎ ইঞ্জিনের শব্দ শুনল রানা। ওটা জিপ নয়। মোটর সাইকেল। ওর মনে পড়ল বাড়ির কাছেই ছাউনিতে ছিল কোয়াড বাইক।
ওদিকে ছুটল রানা। কয়েক মুহূর্তের জন্যে হারিয়ে ফেলল পথ। মস্ত উঠানের নানাদিকে গলি। তবে আবারও এল ইঞ্জিনের গর্জন। খুব কাছেই।
দ্রুত হেঁটে একটা দালানের কোনা ঘুরতেই রানা দেখল, ঝড়ের বেগে বাইক নিয়ে আঁধারে হারিয়ে যাচ্ছে কেউ। থ্রটল মুচড়ে নিংড়ে নেয়া হচ্ছে ইঞ্জিনের সমস্ত শক্তি। উঠানের ওদিকে জঙ্গল লক্ষ্য করে চলেছে রিচি নোভাক। বোধহয় যাবে বাইয়ুর তীরে। হয়তো কোনও স্পিডবোট নিয়ে দ্বীপ ত্যাগ করতে চায়।
কোয়াড বাইক যেখানে থাকে, দৌড়ে ওখানে পৌঁছুল রানা। ছাউনিতে রয়ে গেছে দুটো মোটর সাইকেল। রানা আশা করল, ইগনিশনে চাবি পাবে। ছাউনির ছাত থেকে জলপ্রপাতের মত ভারী ধারায় পড়ছে বৃষ্টির পানি। এক এক করে বাইকদুটো পরখ করল রানা। তবে ও-দুটোর ইগনিশনে চাবি নেই। অথচ জলদি পিছু নিতে হবে। কাছের বাইকের স্টিয়ারিং কলামের নিচে টর্চের আলো তাক করল রানা। পেয়েও গেল ইগনিশনের তার। এবার ওটা ছিঁড়ে চালু করবে ইঞ্জিন। কিন্তু তখনই দেখল, মাটিতে পড়ে আছে স্পার্ক প্লাগের কেবল। রিচি বুঝেছে পিছু নেবে রানা, তাই অকেজো করে দিয়েছে বাইক দুটোকে।
বিড়বিড় করে কপালকে দোষ দিল রানা। দেরি না করে মোটর সাইকেলের আওয়াজ লক্ষ্য করে দৌড়াতে শুরু করল। জ্বেলে নিয়েছে টর্চ। পায়ের নিচে ছলাৎ করে উঠছে জমে যাওয়া পানি। উঠান হয়েছে পিচ্ছিল কাদার সাগর। বৃষ্টির তোড়ে মিলিয়ে যাচ্ছে মোটর সাইকেলের চাকার দাগ। জঙ্গুলে পথ ধরে দ্বিচক্র-যানের পেছনে দৌড়ে চলল রানা।
আগের চেয়ে বেড়েছে ঝড়ের প্রকোপ। নুয়ে পড়ছে গাছ।
আকাশে ঝিলিক দিচ্ছে নীল আলোর জাল।
‘কড়াৎ!’ শব্দে সামনের এক গাছের মগডালে পড়ল বাজ। আগুন ধরে গেল গাছে।
দূর পাল্লার কামানকে হার মানিয়ে একের পর এক বজ্রপাত হচ্ছে চারপাশে। এখন আর কোয়াড বাইকের ইঞ্জিনের শব্দ পাচ্ছে না রানা। দৌড়ের গতি কমিয়ে টর্চের আলো নিভিয়ে দিল। ওর মনে হলো, সামনেই কোথাও অ্যামবুশ করবে রিচি। থেমে দাঁড়িয়ে কান পাতল।
বুম! কড়-কড়াৎ! একের পর এক পড়ছে বাজ।
ঘন ছায়া, ঝোপঝাড় ও গাছের ওপর চোখ বোলাচ্ছে রানা। এ পরিবেশে যে-কোনও শিকারি হবে অসহায় শিকার
আকাশে ঝলসে উঠল উজ্জ্বল বজ্র-ঝিলিক। পলকের ওই আলোয় রানা দেখল, মোটর সাইকেলের চাকার আবছা দাগ মুছে দিচ্ছে তুমুল বৃষ্টি।
কোনদিকে গেছে রিচি, জেনে গেছে রানা। হামলা করার জন্যে অপেক্ষা করছে না লোকটা। আবারও দৌড় শুরু করল ও। বারবার পিছলে যাচ্ছে কাদার ভেতর। বৃষ্টির বড় বড় ফোঁটা বুজে দিতে চাইছে দু’চোখ। ঠাস্ ঠাস্ করে কপাল, গাল ও গলায় বাড়ি মারছে গাছের ডালপালা। বৃষ্টিতে ভিজে চুপচুপ করছে ওর ব্যালিস্টিক ভেস্ট। কপাল ভাল, অন্ধ
থেকে বুলেট এল না। ব্যথায় টনটন করছে রানার চিড় বসা পাঁজরের হাড়। তবুও প্রাণপণে ছুটে চলল ও। পেরিয়ে গেল দ্বীপের উঁচু জায়গাটা। সামনে ঢালু হয়ে বাইয়ুর দিকে গেছে জমি। ওদিকটা দ্বীপের পুব তীর। জঙ্গল থেকে বেরিয়ে রানা দেখল, এঁকেবেঁকে পথ গেছে নিচে।
আরেকবার ঝলসে উঠল বিদ্যুৎচমক। সেই আলোয় রানা দেখল, জেটির পাশে কাত হয়ে পড়ে আছে পরিত্যক্ত কোয়াড বাইক। এখনও বনবন করে ঘুরছে পেছনের চাকা। ওটার আরোহী বোধহয় কড়া ব্রেক কষে থামতে গিয়ে পিছলে পড়েছে। দৌড়ে কোয়াড বাইকের পাশে পৌঁছল রানা। ট্যাঙ্ক থেকে বেরোচ্ছে পেট্রল। নাকে এল ঝাঁঝাল গন্ধ। উত্তর ও দক্ষিণ দিগন্তে ঝলসে উঠল জালের মত বিদ্যুৎ ঝিলিক। ওই আলোয় রানা দেখল, আশপাশে কেউ নেই। পরক্ষণে গুমগুম আওয়াজ ছাড়ল আকাশের মেঘ। ওটা ছাপিয়ে রানা न মোটরবোট চালু হওয়ার আওয়াজ।
ওটা আউটবোর্ড ইঞ্জিন।
রানার ধারণাই ঠিক, বোটে চেপে চলে যাচ্ছে রিচি নোভাক। একবার বাইয়ু পেরোলে ঘন জঙ্গলে হারিয়ে যাবে। আউটবোর্ড মোটরের আওয়াজ লক্ষ্য করে তাকাল রানা। পর্দার মত বৃষ্টির মাঝে একটু দূরে বোটহাউস। পা পল্টুনে ফিশিং বুম রিগ। কাছেই জেটি।
একবার বোটে করে বাইয়ু পেরোলে রিচিকে ধরতে পারবে না কেউ। ছপ ছপ শব্দে কাদা ও পানি ছিটিয়ে বোটহাউসের দিকে ছুটল রানা। কিন্তু দেরি হয়ে গেছে।
বাইয়ুর তীরে যাওয়ার আগেই রানা দেখল, ঝড়ের বেগে ছিটকে বোটহাউস থেকে বেরোল কালো একটা বোট। সাদা ফেনার স্রোত তৈরি করছে প্রপেলার। স্টার্নে একজনকে দেখল রানা। বোটের নাক ঘুরে গেছে খোলা চ্যানেলের দিকে।
পালিয়ে যাচ্ছে রিচি নোভাক!
ছুটে গিয়ে থকথকে কালো বাইয়ুর তীরে পৌঁছুল রানা। দেরি না করে কাঁধে বন্দুক তুলেই তাক করল বোটের দিকে। কিন্তু খাটো ব্যারেলের অস্ত্রটা দূরের টার্গেটের জন্যে উপযুক্ত নয়। রিচি নোভাকের গায়ে ছররা গুলি লাগার সম্ভাবনা খুবই কম। বন্দুক ফেলে বেল্ট থেকে শেরিফ স্যাম শেরিড্যানের রিভলভার নিল রানা। ট্রিগারে চাপ দিতেই সিলিণ্ডার ঘুরে পঞ্চম গুলি চলে এল নল বরাবর। হ্যামার ওপরে তুলে অস্ত্রটা তাক করল বোটের দিকে। তুমুল বৃষ্টিতে ভাল দেখতে পাচ্ছে না। হয়তো লক্ষ্যভেদ করতে পারবে না। .৪৫ ক্যালিবারের রিভলভারটা টার্গেট পিস্তল নয়।
চলে যাচ্ছে বোট। রিচি নোভাককে ঠেকাতে হলে বিকল করতে হবে আউটবোর্ড মোটর।
রিভলভারে আছে পাঁচটা বুলেট। বোট আবছাভাবে দেখা গেলেও রিভলভারের ফোরসাইট দেখা যাচ্ছে না। আন্দাজে গুলি ছুঁড়তে হবে। অস্ত্র তুলেই টিপে দিল রানা ট্রিগার। হাতের ভেতর লাফিয়ে উঠল ভারী আগ্নেয়াস্ত্র। বিকট আওয়াজ ছড়িয়ে গেল বাইয়ুর চারপাশে।
লক্ষ্যভেদ করেনি বুলেট।
নিশ্চিন্তে বোট নিয়ে চলে যাচ্ছে রিচি নোভাক!
হ্যামার রিকক করল রানা। বাম বাহুর ওপর কব্জি রেখে আবার গুলি করল। ওর দ্বিতীয় বুলেটের আওয়াজটা চাপা পড়ল বজ্রপাতের গর্জনে।
আকাশে বারবার ঝিলিক দিচ্ছে বিদ্যুৎশিখা। সেই আলোয় রানা দেখল, বোটের তিন ফুট পিছনে পানিতে নাক গুঁজেছে এবারের গুলিটা।
আরও দূরে চলে যাচ্ছে বোট।
রানার তৃতীয় বুলেট নাক গুঁজল বোটের সামনের পানিতে। ও বুঝে গেল, রিচিকে গ্রেফতার করার সুযোগ হারাচ্ছে।
বোটের গানেলের চল্টা তুলল চতুর্থ বুলেট।
আবার চমকাল বিদ্যুৎ।
দ্বীপের দিকে ঘুরে তাকাল লোকটা, তারপর উঠে দাঁড়িয়ে টা-টা দিল রানাকে।
রানা বুঝল, ওকে আস্ত গাধা ভাবছে রিচি নোভাক।
‘তুই সত্যিই গাধা,’ বিড়বিড় করে নিজেকে বলল রানা।
পঞ্চমবার গুলির জন্যে টানল হ্যামার।
সিলিণ্ডারে রয়েছে শেষ বুলেট।
নীলচে বিদ্যুতের ঝিলিক নানাদিকে ছিটকে যেতেই বড় করে দম নিয়ে রিচি নোভাকের বুক লক্ষ্য করে গুলি করল রানা।আরেকটা ঝিলিক হতেই রানা দেখল, লক্ষ্যভেদ করেছে ওর পঞ্চম বুলেট। হোঁচট খেয়ে পিছিয়ে গেছে রিচি নোভাক। দু’হাতে চেপে ধরেছে পেট। টলমল করছে বোটের কিনারায় দাঁড়িয়ে।
তীরবেগে চলেছে বোট।
রিভলভারে গুলি ফুরিয়ে গেছে বলে ঝট্ করে পায়ের কাছ থেকে বন্দুকটা তুলে নিয়ে কাঁধে ঠেকাল রানা। চেম্বারে আছে দশ গেজের বাকশট। ওটার পেলেটগুলো অত দূরে পৌঁছুবে ঠিকই কিন্তু অনেক ছড়িয়ে যাবে, হয়তো লক্ষ্যে লাগবে না। তবু…
বড় করে শ্বাস টেনে নিয়ে নিজেকে স্থির করল রানা, পরক্ষণে বন্দুকের নল কয়েক ইঞ্চি ওপরে তুলে টিপে দিল ট্রিগার।
আর কিছু করার নেই। বোটের দিকে চেয়ে রইল রানা। তবে দু’সেকেণ্ড পর হঠাৎই অন্ধকারে দেখল লকলকে আগুন। কমলা ও নীল শিখা ছড়িয়ে গেল বোটের পেছনে।
রিচির গায়ে না লাগলেও বুলেট বিঁধেছে স্পেয়ার গ্যাস ক্যান-এ, বুঝে গেল রানা। বাকশটের সীসা আগুন জ্বেলে দিয়েছে ওই দাহ্য তরলে।
আগুন থেকে পিছিয়ে টলমল করে বোটের সামনের দিকে চলল রিচি। আগুন ধরতেই বুম্ শব্দে বিকল হলো মোটর I দ্রুত কমছে বোটের গতি। লকলকে আগুন ছড়িয়ে পড়ছে বোটে। জ্যান্ত রোস্ট হতে চলেছে রিচি নোভাক।
আগুনের আলোয় রানা দেখল, কয়েক পা পিছিয়ে দ্বীপের দিকে আবার তাকাল লোকটা। আগুনের হলকা পোড়াচ্ছে তাকে। বাধ্য হয়ে পানিতে নেমে পড়ল রিচি। বুঝতে চাইছে কোনদিকে রওনা হবে।
তাকে গ্রেফতার করতে পারবে, বুঝে গেল রানা। বন্দুক ফেলে তৈরি হলো বাইয়ুতে নামতে। কিন্তু তখনই বোটের আগুনে দেখল অদ্ভুত এক দৃশ্য।
বোটের কাছে দেখা দিয়েছে মস্ত এক অ্যালিগেটর। বিরাট হাঁ মেলে খপ্ করে শিকারের পেট কামড়ে ধরল ওটা। ঝটকা দিয়ে নিজেকে ছাড়াতে চাইলেও এক টনি মাংসাশী প্রাণীটার শক্তি রিচির চেয়ে বহুগুণ বেশি। মুখের ভেতর __ শিকারকে ঘুরিয়ে নিয়ে বাইয়ুর থকথকে পানির নিচে তলিয়ে গেল অ্যালিগেটর!
ভাসছে জ্বলন্ত বোট, একটু পর আবর্জনা ছড়িয়ে টুপ করে তলিয়ে যাবে। আরও দুই মিনিট দাঁড়িয়ে থাকল রানা বাইয়ুর তীরে। পানির ওপর আর দেখা গেল না রিচি নোভাককে।
কয়েক মুহূর্ত পর গলা থেকে কবচ খুলে নিয়ে বাইয়ুর পানিতে ছুঁড়ে ফেলল রানা। কাজ শেষে ওটা ফেলে দিতে বলেছিলেন বড়মা এবি পামবো। ঘুরে বন্দুক তুলে নিয়ে উঠানের দিকে চলল রানা। আনমনে ভাবল, লিয় বাউয়ারের পেটে তলোয়ার গেঁথে খুন করেছিল রিচি নোভাক। আজ একইরকম জখম নিজের পেটে নিয়ে পৃথিবী থেকে বিদায় নিতে হলো তাকেও
দশ মিনিট পর উঠানে ফিরল রানা।
এরই ভেতর জঙ্গল এড়িয়ে উঠানে নেমেছে স্টেট পুলিশের বেল ৪৬০ হেলিকপ্টার। ওটা থেকে নেমেছে কয়েকজন প্যারামেডিক। এলিসার ছেলেমেয়ে ও শেরিফকে শুশ্রূষা দিচ্ছে তারা। তাদের নেতা জানিয়ে দিল, দ্বীপের দিকে আসছে বেশ কয়েকটা অ্যাম্বুলেন্স।
একবার বলতে গিয়েও চুপ হয়ে গেল রানা, ওরা যেন অনেকগুলো বডি ব্যাগ সঙ্গে করে আনে।
এলিসা, বাচ্চারা, অফিসার লরেন্স, শেরিফ আর ে শেরিফ মাসুদ রানাকে নিয়ে সরাসরি ক্লোভিস প্যারিশের মেডিকেল সেন্টারে পৌছুল হেলিকপ্টারের পাইলট। অপেক্ষা করছিলেন ডাক্তার ও নার্সরা। ইনজুরি ও শকের চিকিৎসার জন্যে অন্য ওয়ার্ডে সরিয়ে নেয়া হলো এলিসা ও বাচ্চাদেরকে। প্রথম কয়েকটি অ্যাম্বুলেন্স হাসপাতালে ফিরতেই ভীষণ গম্ভীর হয়ে গেলেন কর্তৃপক্ষের সবাই। মারা গেছে বেশিরভাগ পুলিশ অফিসার। যারা এখনও জীবিত, তাদের অবস্থাও ভাল নয়।
রানা বারবার আপত্তি তুললেও জোর করে ওকে নিয়ে যাওয়া হলো এক্স-রে রুমে। ফোলা পাঁজর ও পেটের ক্ষতটা দেখলেন বয়স্ক এক ডাক্তার। মাথা নেড়ে বললেন, পেটের সেলাই নিখুঁত। ভাল নার্সের সাহায্য পেয়েছেন। তবে পাঁজরের হাড়ে চিড় ধরেছে, পুরোপুরি সারতে কয়েকটা দিন সময় লাগবে।’
তাঁর কাছ থেকে ছাড়া পেয়ে লাউঞ্জে চলে এল রানা। হাসপাতালে এলিসা ও বাচ্চাদের জন্যে অপেক্ষায় আছে জোসেফ গুডরিচ। শেরিফের অফিসে সংবাদ পৌঁছুতেই তাকে হাসপাতালে পৌঁছে দিয়েছে এক ডেপুটি শেরিফ। লাউঞ্জে তার সঙ্গে দেখা হলো রানার।
গত একঘণ্টা ধরে ভীষণ দুশ্চিন্তা নিয়ে পায়চারি করেছে জোসেফ। রানাকে দেখে ছুটে এসে গ্রিজলি ভালুকের মত আষ্টেপৃষ্ঠে জড়িয়ে ধরল।
‘সাবধান,’ ব্যথা পেয়ে মুখ কুঁচকে ফেলল রানা। ‘ফেটে গেছে পাঁজরের হাড়।’
লজ্জা পেয়ে পিছাল জোসেফ গুডরিচ
‘ওরা ঠিক আছে?’
রানা মাথা দোলাতেই স্বস্তি বোধ করলেও কেঁদে ফেলল জোসেফ। অধীর হয়েছে ওদেরকে নিজ চোখে দেখার জন্যে।
‘ওরা ভাল আছে,’ মুখে বলল রানা। ‘তবে অনেক ভোগান্তি গেছে ওদের ওপর দিয়ে।’
‘তুমি বলেছিলে ওদেরকে ফিরিয়ে আনবে, তাই করেছ। কৃতজ্ঞতা প্রকাশের ভাষা আমার নেই, বন্ধু। ‘
‘তুমি আর তোমার গোটা পরিবার আমার জন্যে যা করেছ, সেই তুলনায় কিছুই করিনি আমি,’ বলল রানা। ‘আমিই বরং তোমাদের সবার কাছে চিরকৃতজ্ঞ।’
‘কী যে বলো! তুমি আমাদের পরিবারের সবার হিরো!’
‘তাই যদি হয়, তো পরে একটা বিয়ার কিনে খাইয়ো।’
‘একটা নয়, অন্তত দশটা! আমিও নেব গোটা সাতেক।’
মৃদু হাসল রানা। আর কিছু বলার আগেই ওদের সামনে থামল একজন মেইল নার্স। জোসেফকে বলল, ‘মিসেস গুডরিচ আর ছেলেমেয়ের পরীক্ষা শেষ। এখন চাইলে দেখা করতে পারেন, মিস্টার গুডরিচ। ‘
রানার দিকে মাথা দুলিয়ে মেইল নার্সের পিছু নিল জোসেফ। পারিবারিক মিলনে কাবাবের হাড্ডি হতে চাইল না রানা। মৃদু হাসল। হাসপাতালে এসে থামছে একের পর এক অ্যাম্বুলেন্স ও করোনারের গাড়ি। ব্যস্ত এক ডাক্তারকে জিজ্ঞেস করতেই রানাকে তিনি বললেন, ‘ইমারজেন্সি রুম-এ রয়েছেন শেরিফ স্যাম শেরিড্যান। সুস্থ হয়ে যাবেন তিনি।’
ডাক্তার বিদায় নিতেই রানার সামনে থামল দু’জন স্টেট ট্রুপার। তারা নাকি ওকেই খুঁজছে। তাদেরকে বলা হয়েছে রানাকে শেরিফের অফিসে পৌঁছে দিতে।
তাদের সঙ্গে পেট্রল কার-এ উঠল রানা। বিশ মিনিট পর শেরিফের অফিসে টাকমাথা, গম্ভীর এক এফবিআই এজেন্টের মুখোমুখি বসল। লোকটার নাম জনি টি. ট্রাম্প। পরনে সাধারণ পোশাক। এফবিআই-এর ব্যাটন রৌগের অফিস থেকে এসেছে সে।
খুব ক্লান্ত দেখাচ্ছে জনি টি. ট্রাম্পকে। সামনে একগাদা অফিশিয়াল কাগজ। ওপরেরটা জাজের রাবার স্ট্যাম্প দেয়া অনুমতি পত্র। ওখানে লেখা, যেন গ্রেফতার করা হয় রিচি ও হ্যাঙ্ক নোভাককে। একইসঙ্গে উল্লেখ করা হয়েছে, প্রমাণ নেই বলে বেকসুর মুক্তি দেয়া হচ্ছে মিস্টার মাসুদ রানাকে। পরের কাগজে রয়েছে শেরিফের প্রি-অপারেশন রিপোর্ট। তাতে জানানো হয়েছে কীভাবে রেইড করা হবে নোভাক দ্বীপে।
রানাকে হাজারখানেক প্রশ্ন করল এফবিআই এজেন্ট জনি টি. ট্রাম্প। একে একে জবাব দিল রানা। তবে ওর উত্তর হলো সংক্ষিপ্ত। বিরক্ত হয়ে ওঠার পর বলল, ‘জানি না আপনাকে কতটা সাহায্য করতে পারব, এজেন্ট ট্রাম্প। আসলে সবই ঘটেছে খুব দ্রুত। ভাল করে বুঝতেও পারিনি। শেরিফ আমাকে সঙ্গে নিয়েছিলেন অবসার্ভার হিসেবে। ফলে লাইমলাইটে ছিলাম না। তেমন কিছু দেখিনি। আসলে কী হয়েছিল তা জানতে হলে জীবিত অফিসারদের সঙ্গে কথা বললেই ভাল করবেন।’
‘বলার মত মানুষই তো প্রায় নেই!’
‘সত্যিই দুঃখজনক।’
রানা এ কথা বলার পর চোখ বুজে নাকের ডগা খুঁটতে লাগল এজেন্ট ট্রাম্প। কয়েক মুহূর্ত পর চোখ মেলে বলল, ‘যা ঘটল, একেবারে দুঃস্বপ্নের মত। যাই হোক, কথা বলেছি অফিসার লরেন্সের সঙ্গে। সে বলল লিয বাউয়ারের খুনের কথা স্বীকার করেছিল রিচি ও হ্যাঙ্ক নোভাক। এরপর নিজের লোকের হাতে খুন হয়েছে হ্যাঙ্ক নোভাক। তার আগে সে খুন করেছে অফিসার উডো রবার্টসকে। ওদিকে পালিয়ে গেছে রিচি নোভাক। আপনি নাকি নিজ চোখে তাকে দ্বীপ ছেড়ে চলে যেতে দেখেছেন?’
‘মিথ্যা বলার মানুষই নন অফিসার জেনি লরেন্স,’ বলল রানা। ‘গোলাগুলির ভেতর যা দেখেছেন, তাই বলেছেন। আগেই বলেছি, গোটা ব্যাপারটার সঙ্গে আমি তেমন জড়িত ছিলাম না, এখনও নেই।’
‘রিচি নোভাককে খুঁজতে শুরু করেছে এফবিআই এজেন্টরা। আপনি হয়তো জানেন না জানোয়ারটা কোথায় যেতে পারে?’
‘আমার কোনও ধারণা নেই,’ বলল রানা, ‘তাকে দেখেছি কয়েক পলকের জন্যে।’
‘তাহলে শেষ একটা প্রশ্ন, মিস্টার রানা। শুনেছি অপারেশনের এক পর্যায়ে আপনাকে ডেপুটি হিসেবে নিয়োগ দেন শেরিফ স্যাম শেরিড্যান। এ কথা কি সত্যি? যে লোক গোটা ব্যাপারটার সঙ্গে জড়িত নয়, তাকে ডেপুটি করা আমার কাছে অদ্ভুত বলে মনে হয়েছে।’
মৃদু হাসল রানা। ‘বুনো পশ্চিমের লোক, শেরিফ হয়তো চেয়েছেন বাড়তি লোককে কাজে লাগাতে। তবে পরে আমাকে আর কিছুই করতে হয়নি।’
‘ওই ব্যাজটা এখনও আপনার কাছে আছে?’ জানতে চাইল এফবিআই এজেন্ট। ‘ওটা কিন্তু সরকারের সম্পত্তি।’
‘দ্বীপেই ওটা ফেরত দিয়েছি শেরিফের হাতে,’ বলল রানা।
‘শুনলাম আপনি বিখ্যাত রানা ইনভেস্টিগেশন এজেন্সির চিফ?’
‘কথাটা মিথ্যা নয়। এদিকে এসেছিলাম আমার প্রিয় একজন বংশীবাদকের অনুষ্ঠান শুনতে।’
দীর্ঘশ্বাস ফেলল এজেন্ট জন সি. ট্রাম্প। ‘গোটা ব্যাপারটা কেমন ঘোলাটে লাগছে। তবে আপনাকে আটকে রাখার কোনও যুক্তি দেখছি না। আপনি যখন খুশি বিদায় নিতে পারেন, মিস্টার রানা। …আর ক’দিন আমেরিকায় থাকছেন?’
‘প্রথম সুযোগেই বাংলাদেশে ফিরব,’ বলল রানা।
এ কথা শুনে খুশি হলো এফবিআই এজেন্ট। মোটা হাতটা রানার দিকে বাড়িয়ে দিল। ‘শুভ হোক আপনার ট্রিপ।’
হ্যাণ্ডশেক করে শেরিফের অফিস থেকে বেরিয়ে এল রানা। বাইরের পরিবেশ শীতল। বাতাসে ফুলের সুবাস। আকাশে ঝিকমিক করছে হাজার হাজার নক্ষত্র।
রাস্তার দিকে পা বাড়াতেই পাশে এসে থামল ক্লোভিস প্যারিশের শেরিফ ডিপার্টমেন্টের একটা গাড়ি। নেমে গেল ড্রাইভারের জানালার কাঁচ। হাসিমুখে রানার দিকে চেয়ে আছে জেনি লরেন্স। এখন পরনে পরিষ্কার ইউনিফর্ম। মেয়েটাকে দেখে কেউ বুঝবে না, দু’ঘণ্টা আগে লড়াই করেছে নোভাক দ্বীপের জঙ্গলে।
‘কী হাল তোমার, অফিসার লরেন্স?’ মৃদু হাসল রানা। ‘অফিসারের কাঁথা পুড়ি! তবে ভাল আছি। বুকে একটা ফোর্টি-ফোর ম্যাগনাম রাউণ্ডের ধাক্কা দমাতে পারবে না আমাকে।’
‘গুড!’
‘যাবে নাকি আমার সঙ্গে… মানে, আমাকে পাঠিয়ে দিয়েছে তোমাকে নিয়ে যাওয়ার জন্যে।’
‘আপত্তি নেই।’ প্যাসেঞ্জার সিটে উঠে বসল রানা। ‘কোথায় নিয়ে যাচ্ছ?’
‘আবারও হাসপাতালে, কথা আছে শেরিফের।’প্রাইভেট কেবিনের বেড়ে আধশোয়া হয়ে বসে আছে শেরিফ স্যাম শেরিড্যান। তাকে প্রায় ঘিরে রেখেছে রিপবিপ আওয়াজ তোলা মেশিন, মনিটর ও টিউব। বামহাতের পিঠে ক্যানোলা। কাঁধ থেকে কবজি পর্যন্ত ডানহাত প্লাস্টার করে তুলে দেয়া হয়েছে একটা রেস্ট-এ। বয়স্ক চেহারাটা আগের মতই তিক্ত। তবে ঝিলিক দিচ্ছে দুই চোখের মণি। অফিসার জেনি লরেন্স রানাকে নিয়ে কেবিনে ঢুকতেই হাসি-হাসি হয়ে গেল শেরিফের মুখ।
এখন কেমন বোধ করছেন?’ কাছে গিয়ে জানতে চাইল রানা।
‘জঘন্য!’
‘বিশ মিলিমিটারের গোলা লাগলে এমনই তো হবে।’
‘সেজন্যে না! হারামি ডাক্তার আমাকে অফিসে ফিরতে দিচ্ছে না!’
‘তো আমাকে ডাকলেন কেন?’
‘আমাদের জন্যে যা করলে, বাছা, সেজন্যে ধন্যবাদ জানাতে চেয়েছি। তুমি এ দেশে না এলে ক্লোভিস প্যারিশের সমাজ থেকে নোভাকদের মত শুয়োরের বাচ্চাগুলোকে আমরা বিদায় করতে পারতাম না।’
ধন্যবাদ দিচ্ছেন বলে আপনাকেও ধন্যবাদ। নিজে তো মস্ত ঝুঁকি নিয়েছেন।
মাথা দোলাল স্যাম শেরিড্যান। ‘অনেক ক্ষতি হয়ে গেল। প্রাণ হারাল একদল ভালমানুষ।’
সায় দিল রানা, ‘তা ঠিক।’
‘এবার বোধহয় ঘরের ছেলে ঘরে ফিরবে, বাছা?’ ওপর-নিচ মাথা দোলাল রানা। ‘প্রথম সুযোগে ফিরছি আমার দেশে।’
‘আরও একটা দিন রয়ে যাও। আগামীকাল কবর দেয়া হবে লিয বাউয়ারকে। মনে হলো, তুমি হয়তো শেষকৃত্যে যেতে চাইবে। এ ছাড়া, আরেকটা ব্যাপারও রয়ে গেছে
‘শেষকৃত্যে থাকছি। অন্য ব্যাপারটা কী?’ জানতে চাইল রানা।
‘ও, তুমি তা হলে শোনোনি,’ বলল শেরিফ। ‘আসলে এত কিছু ঘটতে লাগল যে পরে আর বলতে মনে ছিল না।’
‘কী বলবেন? কী শুনতে পাইনি?’
‘যতদূর মনে পড়ে, তুমি বলেছিলে ক্লোভিস প্যারিশে এসেছিলে একটা বাঁশির অনুষ্ঠান শুনতে। আমি কি ঠিক বললাম?’
‘খবরটা চেপে রেখে আর কষ্ট না-ই দিলেন, শেরিফ।’
‘তোমার কপাল ভাল, রানা। রেডিয়ো তো শোনো না, তাই জানো না গত কয়েক দিন আগে পণ্ড হয়েছে পণ্ডিত হরিপ্রসাদ চৌরাশিয়ার অনুষ্ঠান। এ ছাড়া উপায়ও ছিল না। বাজে স্মোকি ক্রিয়োল গাম্বো খেয়ে পেট নেমেছে শিল্পীর। তাই কিছুই মিস করোনি।
‘আহা, কত কষ্টে আছেন তিনি,’ দীর্ঘশ্বাস ফেলল রানা।
‘সেরে গেছেন তো,’ বলল শেরিফ স্যাম শেরিড্যান, ‘তবে শুনলাম আর কখনও খাবেন না ওই জিনিস। দু’দিন হাসপাতালে ছিলেন। আর আগামীকাল সন্ধ্যার পর হচ্ছে তাঁর সেই অনুষ্ঠান।’
‘সেক্ষেত্রে পরশু দিন রওনা হব,’ সিদ্ধান্ত নিল রানা। ‘আগামীকাল পর্যন্ত এখানেই আছি।’
‘তার মানে বাঁশি শুনতে তোমারও ভাল লাগে, তাই না?’ রানার দিকে চেয়ে হাসল জেনি।
‘তুমিও ওই ভারতীয় বংশীবাদকের ভক্ত?’ জানতে চাইল রানা।
কাঁধ ঝাঁকাল জেনি। তবে অনুষ্ঠানে যেতে পারব না। আগামীকাল সন্ধ্যায় আমার ডিউটি।’
‘আপাতত ডিউটি করতে হবে না,’ মানা করে দিল শেরিফ। ‘একসপ্তাহের ছুটি দিচ্ছি তোমাকে। অফিসের ধারে- কাছে আসবে না, এটা আমার অর্ডার, অফিসার লরেন্স।’
খুশি হয়ে রানার দিকে তাকাল জেনি। ‘শুনলে? তুমি বোধহয় একটা ডেট পেতে পারো। কী বলো, রানা?’
বিসিআই এজেন্ট কিছু বলার আগেই জানতে চাইল শেরিফ, ‘রাতে কোথায় থাকবে, রানা?’
চট করে রানার দিকে তাকাল জেনি লরেন্স। লালচে হয়ে গেছে দুই গাল।
‘অত লজ্জার কিছু নেই, অফিসার লরেন্স,’ বলল শেরিফ। ‘এককালে আমরাও…’ খুক খুক করে কেশে উঠে থেমে গেল সে।
‘আপাতত আমি বাস্তুহারা,’ বলল রানা।
‘ছুটি কাটাবার জন্যে বৌরবেউক্স লেকের তীরে আমার স্ত্রীকে একটা কেবিন কিনে দিয়েছিলাম,’ বলল শেরিফ। ‘আমার অফিসের ডেস্কের ড্রয়ারে বাড়তি চাবি আছে। জেনি, চাবিটা নিয়ে রানাকে পৌছে দেবে ওই কেবিনে। ঠিক আছে?’
.
পরদিন সকালে ফ্রেশ হয়ে নয়টায় রানা পৌঁছল ফার্স্ট ব্যাপটিস্ট চার্চে লিয বাউয়ারের শেষকৃত্য অনুষ্ঠানে
ওখানে বিষণ্ণ, বিষাদময় পরিবেশ। বেশ ভিড় হলো চার্চের ভেতর। কৃষ্ণাঙ্গদের ভেতর কয়েকটা শ্বেতাঙ্গ মুখও দেখল রানা। ওকে চিনতে পেরেছে কেউ কেউ, তবে কথা বলল না তারা। অনুষ্ঠান শেষে দ্রুত ফাঁকা হয়ে গেল চার্চ।
মন খারাপ নিয়ে দরজার দিকে পা বাড়াতেই পেছন থেকে টোকা পড়ল ওর কাঁধে। ঘুরে দাঁড়িয়ে অবাক হলো রানা। বড়মা এবি পামবো!
বয়স্কা মহিলাকে প্রায় ঘিরে রেখেছে তাঁর দেহরক্ষীরা। তাদের ভেতর রয়েছে চার্লস। এখন হাতে গুলিহীন রাইফেল নেই। কর্কশ স্বরে কথাও বলছে না।
‘ভাল করেছ, বাছা,’ বললেন এবি পামবো। ‘গিয়েছিলে ওখানে।’
‘আপনাকে অনেক ধন্যবাদ, বড়মা,’ মৃদু হাসল রানা। ‘আপনার কবচ নিরাপদ রেখেছিল আমাকে।’
মৃদু মাথা দোলালেন বৃদ্ধা।
তাঁর গালে ছোট্ট করে চুমু দিল রানা। ‘গুডবাই, বড়মা। আবারও হয়তো কখনও দেখা হবে।’
‘দেখা হবে স্বর্গে, বাছা, মিষ্টি হাসলেন এবি পামবো। ‘আসি। তুমি যে তোমার বড়বোনকে শেষবিদায় দিতে এসেছ, সেজন্যে আমি খুব খুশি হয়েছি, রানা।’
চার্চ থেকে বেরিয়ে অপেক্ষমাণ গাড়িতে গিয়ে উঠলেন তিনি। তাঁর গাড়ির পিছু নিল কালো একটা গাড়ি। ওটাতে উঠেছে দেহরক্ষীরা।দুপুরে ক্যাজুনদের স্টেক হাউসে বসে টি-বোন আর আলুর চিপ্স খেল রানা ও জেনি। ওখান থেকে বেরিয়ে বসল ছোট এক বার-এ। দক্ষিণের মেয়েদের মতই বোতল মুখে তুলে ডিক্সি বিয়ার গিলল জেনি। এখন ওর পরনে ঢোলা লাল শার্ট ও জিন্স-প্যান্ট। খোলা চুলে মিষ্টি দেখাচ্ছে ওকে। তার ওপর ঠোঁটে লাল লিপস্টিক ও চোখে মাসকারা। রানা মুগ্ধ হচ্ছে কি না তা বুঝতে বারবার ওর চোখে তাকাচ্ছে জেনি।
নীরব কিছুক্ষণ কেটে যাওয়ার পর নিচু গলায় বলল জেনি, ‘তা হলে আগামীকাল সত্যিই চলে যাচ্ছ?’
‘আরও কোনও ঝামেলায় জড়িয়ে না গেলে,’ বলল রানা।
‘তোমার জন্যে বাড়িতে বউ অপেক্ষা করছে?’
‘না। বিয়ে তো করিনি।’
বিয়ারে চুমুক দিল জেনি। ‘কিন্তু প্রেমিকা নিশ্চয়ই আছে, তাই না?’
‘ঠিক তা-ও নয়। কোন রকম বাঁধনে জড়ানো আর হয়ে ওঠেনি। বিপজ্জনক কাজ করি তো…’ বাক্য শেষ না করে থেমে গেল রানা।
‘তবে তোমাকে ভালবাসে কেউ?’
‘হয়তো বাসে, কিন্তু সেই সুযোগে আমি তো তার সর্বনাশ করতে পারি না, তাই না?’
‘তার মানে, তুমি কখনও বিয়েই করবে না।’ মাথা নাড়ল জেনি। হাসল। ‘আমার কপালটাই দেখছি মন্দ! ভাবতে শুরু করেছিলাম, মনের মানুষ বুঝি পেয়েই গেলাম! যাক গে, যা হবার নয়…’
অস্বস্তি কাটিয়ে উঠে জানতে চাইল রানা, ‘আরেক জোড়া বিয়ারের কথা বলি?’
বাইরে নামছে সন্ধ্যা।
একটু পর বিয়ার শেষ করে বার থেকে বেরিয়ে মানুষের ভিড়ের মাঝ দিয়ে সিভিক সেন্টারের দিকে চলল রানা ও জেনি। মেয়েটা এখন কঠোর মনের পুলিশ অফিসার নয়। নিজেও জানে না, হারিয়ে বসার ভয়ে কখন যেন শক্ত করে ধরেছে রানার বাহু।
সিভিক সেন্টারে গিজগিজ করছে মানুষ। টিকেট করাই ছিল। জেনিকে নিয়ে সামনের সারিতে গিয়ে বসল রানা।
বাঁশি শোনার জন্যে অধীর হয়ে অপেক্ষা করছে শ্রোতারা। একটু পর লাল পর্দা উঠে যেতেই দেখা গেল মঞ্চে নিজের দলের সবাইকে নিয়ে বসে আছেন দুনিয়া-সেরা বংশীবাদক পদ্মবিভূষণ পণ্ডিত হরিপ্রসাদ চৌরাশিয়া। হাতদুটো বুকে জড় করে নমস্কার জানালেন তিনি।
খুশিতে হৈ-হৈ করে উঠল শ্রোতারা।
বাঁশিটা ঠোঁটে তুললেন শিল্পী। বেজে উঠল শিবরঞ্জনী রাগে মর্মস্পর্শী, অতিপ্রাকৃত, করুণ সুর। আলাপের পর স্থায়ী ধরলেন জাদুকর। তবলা সঙ্গত শুরু করলেন আরেক দুনিয়া- সেরা ওস্তাদ জাকির হোসেন। গভীর মনোযোগে পণ্ডিতের দিকে মুগ্ধ দৃষ্টিতে চেয়ে স্বর্গীয় সুধা পান করছে রানা। খেয়াল করল না সব হারানোর দৃষ্টিতে ওকে দেখছে পাশে বসা মেয়েটি।
ভাবছে: কেউ পায়, কেউ পায় না!
***সমাপ্ত***এই সম্বোধনে বিস্মিত হলো না রানা। এ দেশে এভাবে কথা বলে লোকে। তবে কৃষ্ণাঙ্গিনীর আন্তরিক হাসি যে একেবারেই খাঁটি, তাতে একবিন্দু সন্দেহ থাকল না ওর মনে। ওর নিজের ঠোঁটেও এসে গেল হাসির সংক্রমণ।
রানা গেস্টহাউস খুঁজছে শুনেই হাতের ইশারায় ওকে বাড়ির ভেতর ডেকে নিল লিয বাউয়ার। এন্ট্রান্স হলে পা রেখেই রানার মনে হলো, বহু দিন পর বেড়াতে এসেছে আপন বোনের বাড়িতে। ফুলদানীতে রঙিন, চমৎকার সব ফুল। ঘরে হালকা সুবাস।
‘শুগাহ্, তুমি কোথা থেকে এসেছ? কথার উচ্চারণে তো মনে হচ্ছে লেখাপড়া করেছ অক্সফোর্ড ইউনিভার্সিটিতে। আমি কি ঠিক বললাম, ডিয়ারি?’
‘ওই ইউনিভার্সিটিতে কিছুদিন পড়েছি,’ বলল- রানা। *তবে মানুষটা আমি বাংলাদেশি।’
‘আচ্ছা? দক্ষিণ এশিয়ায় না? আমি ওই সুন্দর দেশটার কথা শুনেছি।’ রহস্যময় হাসল লিয বাউয়ার। এ বিষয়ে আর কিছু না বলে জানাল, ‘এসো, আগে তোমার ঘর দেখিয়ে দিই।’
পুরু কার্পেট ছাওয়া এন্ট্রান্স পেরিয়ে মহিলার পিছু নিল রানা। চকচকে মেহগনি কাঠের তৈরি খাড়া সিঁড়ি বেয়ে দোতলায় উঠল দু’জন। রেলিঙে হাত রেখে একটু দূরে সাদা এক দরজা দেখাল লিয বাউয়ার। ‘ওই যে, আমাকে পাবে ওই ঘরে। বেলও বাজাতে পারো।’
লিয বাউয়ারের ঘর ছাড়া এ তলায় রয়েছে আরও তিনটে ঘর। দরজার চৌকাঠে তামার প্লেটে নম্বর লেখা।
‘আপাতত অন্য গেস্ট নেই। তিন ঘরের যে-কোনটা নিতে পারো।’ নিজের ঘরের পাশের দরজাটা দেখাল সে। ‘ওটা নেবে?’
‘তেতলায় কিছু আছে?’ ল্যাণ্ডিঙের আরেকদিকে কা সরু সিঁড়ি দেখে জানতে চাইল রানা। সিঁড়ির ওপরের ধাপ গিয়ে মিশেছে গোল করে কাটা সিলিঙে।
‘ওটা চিলেকোঠা। ছাত একটু বেশি নিচু।’
‘চিলেকোঠা আমার সবসময় ভাল লাগে,’ বলল রানা।
‘তা হলে চলো, ঘরটা দেখিয়ে আনি।’
চিলেকোঠা তৈরি করা হয়েছে দক্ষতার সঙ্গে। সব কিছুতেই নিজের সুন্দর রুচির ছাপ রেখেছে লিয় বাউয়ার। ওপরতলায় উঠে যাওয়ার পর পুলিতে বাঁধা দড়ি টেনে তুলে নেয়া যায় কাঠের ভাঁজ করা সিঁড়ি। এ ছাড়া, দ্বিতীয়তলার প্রথম, তৃতীয় এবং চতুর্থ ঘরও চমৎকার করে সাজানো। দেয়ালে ও সিলিঙে চকচকে কাঠের প্যানেল। মেঝেতে সুন্দর ডিযাইনের কার্পেট। তবুও সব ঘর ঘুরে তৃতীয়তলার ওই চিলেকোঠারই প্রেমে পড়ল রানা। ওটা যেন কাঠের তৈরি প্রাচীন কোনও জাহাজের কেবিন। ঘরের মাঝে পুরু তোষক বিছানো মাঝারি সাইজের লোহার খাট। একটু দূরে ছোট্ট টেবিলের ওপর রিডিং ল্যাম্প, সামনে আরাম কেদারা। একপাশে চওড়া জানালার ওদিকে দু’দিকে ঢালু ছাত। বাম দিকের ঢালের শেষে কয়েক ফুট দূরে আরেকটা ঢালু ছাতের শুরু। ওটা প্রতিবেশীর বাড়ির। আর ডান দিকে তাকালে পাশের বাড়ির ঢালু ছাতের ওপর দিয়ে দেখা যাচ্ছে কাদাপানি বুকে নিয়ে মন্থরগতিতে বাদামি সাপের মত এঁকেবেঁকে বহু দূরে গেছে বাইয়ু। জানালার দিকে পিঠ রেখে বলল রানা, ‘ব্যস, এই রুমই নেব।’
‘সমস্যা নেই। এখন থেকে এটা তোমার, শুগাহ্!’
রানাকে নিয়ে নিচতলায় স্যালোনে ফিরল লিয। নানান কায়দা করে রানার জন্যে লম্বা একটা গ্লাসে তৈরি করল ভাসা লেবু চা। ওটার স্বাদ মিষ্টি নয়, তবে এই গরমে তরলে চুমুক দিয়ে ভাল লাগল রানার। সামনের বড় এক আর্মচেয়ারে কীভাবে যেন বিশাল শরীরটা আঁটিয়ে ফেলল মহিলা। শুরু হলো গল্প।
একটু পর রানা বুঝে গেল, কথা বলতে ভালবাসে লিয বাউয়ার। আর অদ্ভুত ব্যাপার হচ্ছে, তার গলার আওয়াজ ও মজার মজার কথা শুনতে ভাল লাগছে ওরও। প্রতিটা কথা, প্রতিটা হাসি যেন আসছে মহিলার অন্তর থেকে।
মনে মনে বলল রানা, বড়বোন থাকলে বোধহয় এভাবেই কাটত সুন্দর সময়। এ-ও বুঝল, সারাদিন মানুষটার গল্প শুনতেও খারাপ লাগবে না ওর।
জীবনের বেশিরভাগ সময় চিটিমাচায় কাটিয়ে দিয়েছে লিয বাউয়ার। বারো বছর বয়সে ভিলেনিউভ শহর থেকে এখানে এসেছিল বাবা-মার সঙ্গে। তারপর যৌবনে প্রেমে পড়ে বিয়ে করেছিল ভুল এক লোককে। বহু বছর তাকে শুধরে নেয়ার চেষ্টা করে একদিন বুঝল, জীবনটা চালিয়ে নেয়ার জন্যে নিজের কিছু করতে হবে ওকে। তখন চল্লিশ বছর বয়সে বেইমান স্বামীকে ত্যাগ করে শপথ নিল, আর একমিনিটও সময় নষ্ট করবে না। গত তিনবছর লেখাপড়া ও কাজ শেখার জন্যে ইউরোপের নানান দেশে ঘুরেছে। মাত্র কয়েক মাস আগে ফিরেছে লুইযিয়ানা স্টেটে।
‘গেস্টহাউস চালাবার ওপরে লেখাপড়া?’ জানতে চাইল রানা।
মৃদু হেসে জবাব দিল লিয বাউয়ার, ‘না তো, ডিয়ারি। আমি রান্না শিখছিলাম। গেস্টহাউস দিয়েছি কিছু দিনের জন্যে। আসলে ঠিক করেছি, কিছু টাকা জমাতে পারলেই রেস্টুরেন্ট খুলব। এমন একটা রেস্টুরেন্ট, যেখানে শত শত মাইল দূর থেকে খেতে আসবে মানুষ। আর ওই রেস্টুরেন্টের খাবারের কারণে একদিন ছোট্ট এই শহরের নাম উঠবে মানচিত্রে।’
ইউরোপে চরকির মত ঘুরেছে লিয। লণ্ডন, প্যারিস, রোমের মত বড় সব শহরের নামকরা রেস্টুরেন্টে হাঁড়ি পরিষ্কার করা থেকে শুরু করে ওয়েট্রেসের কাজ করেছে। বেতনের টাকা ব্যয় করেছে রান্না শেখায়। গত তিনটে বছর কঠোর পরিশ্রম করে দক্ষতা অর্জন করেছে। তারপর পেয়েছে শেফের ডিপ্লোমা। এবার সময় হয়েছে নিজে কিছু করার। স্থানীয় ক্যাজুন খাবারের সঙ্গে ক্লাসিকাল পদ মিশিয়ে তৈরি হবে ওর মজাদার সব খাবার।
‘সে খাবার হবে দুনিয়ার যে-কোনও পদের থেকে আলাদা,’ জোর দিয়ে জানাল লিয।
‘এ দেশে এসে দেখছি শুধু খাবার নিয়ে হুলুস্থুল!’ হেসে ফেলল রানা। ‘চারপাশে ডিকি’স ক্রফিশ বা জনির তাজা কুনের মাংস! জাম্বালায়া, বাউডিন, গাম্বো বা গার বলের ছড়াছড়ি। তবে তোমার এখানে এসে এখনও শক্ত কিছু পেটে পড়েনি।’
‘আমরা সবাই পেটপূজা করতে ভালবাসি,’ হাসল লিয, ‘আমেরিকার সবচেয়ে পেট মোটাদের স্টেট এটা। আর আমরা তো এখনও ভাল করে খেতেই শুরু করিনি। আগে চালু করি আমার রেস্টুরেন্ট, তারপর দেখবে!’
‘গার বল আসলে কী?’ জানতে চাইল রানা।
‘একধরনের চপ, তৈরি করা হয় অ্যালিগেটর গার মাছের ফুসফুস ভেজে। খুব কুৎসিত মাছ। নদী থেকে ধরে আনে জেলেরা। জীবন্ত দুঃস্বপ্নের মত দেখতে। কিন্তু খেলে মনে হবে পৌঁছে গেছ স্বর্গে।’
শহরে আসার সময় দাঁতাল ভয়ঙ্কর এক দানব দেখেছে, মনে পড়ল রানার। মনে মনে বলল, জীবনেও ওই জিনিস খাব না! প্রসঙ্গ পাল্টে জানতে চাইল, ‘আর ওই গাম্বো জিনিসটা কী? এ ধরনের নাম এসেছে কোথা থেকে?’
বিস্ফারিত হলো লিযের দুই চোখ। আফসোস করে মাথা নাড়ল সে। ‘কী সর্বনাশের কথা, তুমি তো দেখি একেবারে অবোধ শিশু, রানা! বলতে চাইছ, আগে কখনও লুইযিয়ানার গাম্বো খেয়ে দেখোনি?’
মাথা নাড়ল রানা। ‘মনে তো পড়ে না।’
‘এক্কেবারে ঠিক জায়গায় এসেছ, হাঁড়িভরা মিষ্টি মধু, লক্ষ্মী ছেলে! এখন আমি জানি, আজ ডিনারে কী রাঁধব!’ খাঁকারি দিয়ে কণ্ঠ নিচু করল লিয, ‘ভাবতেও পারবে না ওটা কোন স্বৰ্গীয় জিনিস!’
কিন্তু রান্নার কাজ শুরুর আগে চাই জরুরি প্রস্তুতি।
লিয স্বীকার করল, গেস্টহাউস চালু করতে এত ব্যস্ত ছিল, খাবার-দাবার কিনতে পারেনি। কিচেন প্রায় ফাঁকা। লজ্জায় আরও কালো হয়ে গেল বেচারি 1
রাতে থাকার মত ঘর পেয়েই খুশি হয়ে গেছে রানা, এখানে খাবার পাবে ভাবেনি। সেটাই বলল, ‘চিন্তা কোরো না, লিয। কষ্ট করে রাঁধতে হবে না। এখানে আসার সময় একটা ক্যাফে দেখেছি। ওখান থেকে কিছু খেয়ে নেব।’
‘ভুলেও না,’ আঁৎকে উঠল লিয, ‘পেট খারাপ করবে!’
‘এতই খারাপ ওদের খাবার?’ বলল রানা। ও-ই জানে, জীবনে কত ধরনের বাজে জিনিস খেয়েছে বিপদে পড়ে।
বড়বোনের মত ঘন ঘন আমি চাই না আমার হোক।’ এবার জানাল, ‘খবরদার, বাইরে খাবে না, মাথা নেড়ে নিষেধ করল লিয। জীবনের প্রথম গেস্টের মহাবিপদ ডিনারের জন্যে চট করে বাজার থেকে তরকারী ও দরকারি অন্যান্য জিনিস কিনে আনবে। তাতে লাগবে দেড় ঘণ্টা। এরপর রান্না করতে বড়জোর আর একঘণ্টা। ‘আমি চট করে বাজার থেকে ঘুরে আসছি!’
‘আমার তো এখন কোনও কাজ নেই, তোমার সঙ্গে বাজার থেকে ঘুরে আসতে পারি,’ বলল রানা।
‘তা হলে একা সবকিছু বইতে হবে না। গুড! রাজি হয়ে গেল লিয়।
একটু পর গেস্টহাউস থেকে বেরোল ওরা।
ম্যাচবাক্সের সমান লিযের গাড়িটা। রানা প্রস্তাব দিতেই ওর গাড়িতে বাজারে যেতে রাজি হলো লিয। মার্সিডিয সেডানে চেপে রওনা হলো ওরা। পাশের বাড়ির বয়স্ক এক ভদ্রলোক হাত নাড়লেন লিষের দিকে। জবাবে মিষ্টি হাসি উপহার দিল লিয। মুখে বলল, ‘উনি মিস্টার রবিনসন। খুব ভাল মানুষ।
রানা বুঝে গেল, লিযের পৃথিবীতে বেশিরভাগ মানুষই খুব ভাল। বাজার পার হয়ে যাচ্ছে দেখে তার দিকে তাকাল। উত্তরে আঙুল তুলে পশ্চিমের রাস্তা দেখাল লিয।
চিটিমাচা পেছনে ফেলে এগিয়ে চলল মার্সিডিয।
ষড়যন্ত্রের ভঙ্গিতে চোখ টিপল লিয। নিচু গলায় জানাল, রেস্টুরেন্ট সফল হওয়ার জন্যে সবচেয়ে বড় ভূমিকা রাখবে দূরের ওই পয়েন্ট ব্লাঞ্চের বাজার। ওখানে আছে দুর্দান্ত সব কাঁচা রসদ।
‘বুঝলে, রানা, ক্লোভিস প্যারিশের সবচেয়ে ভাল বাজার ওটা। ক্যাজুন রান্নার সব পদ পাওয়া যায় পানির দামে।’
মৃদু হেসে মাথা দোলাল রানা। মনে মনে ভাবল, ক্যাজুন স্টেকহাউসের খাবার মোটেও খারাপ ছিল না। তবে কে জানে, খেতে কেমন লাগবে ভয়ঙ্কর চেহারার ওই মাছটাকে!
একটু পর গাড়ি পৌছল চিটিমাচার চেয়েও ছোট এক বসতিতে। তবে এদিকটায় লোকজনের ভিড়ভাট্টা আছে।
‘রেস্টুরেন্ট তো এখানেই চালু করতে পারো,’ পার্কিং-এর জন্যে জায়গা খুঁজছে রানা। ‘মার্কেট কাছে। খদ্দেরও বেশি পাবে।’
কঠিন মুখ করে মাথা নাড়ল লিয। ‘না, বড় হয়েছি চিটিমাচায়। আমি মরতেও চাই ওখানে।’
পছন্দমত জায়গায় গাড়ি রাখল রানা। এখান থেকে তিন মিনিটের পথ বাজার। চট্ করে গাড়িতে তুলতে পারবে মালপত্র। গাড়ি থেকে নেমে লিযের গল্প শুনতে শুনতে বাজারের দিকে চলল রানা।
বাজারের আগে পড়ল একটা গাড়ি মেরামতের গ্যারাজ। সাইনবোর্ডে লেখা: হাম্পি ডাম্পি’য গ্যারাজ। ওখানে কাউকে দেখল না রানা। চেইন লিঙ্কের গেটে তালা মারা। ভেতরে এখানে-ওখানে নানান জাতের গাড়ির ইঞ্জিন নামিয়ে রাখা হয়েছে। গ্যারাজের পাশে আগ্নেয়াস্ত্রের দোকান পেরোতেই সামনে বাজার। ওটা যেন আলাদিনের চেরাগের সেই গুহার মত।
একটা দোকানের সাইনবোর্ড পড়ল রানা। ওখানে বিক্রি হচ্ছে বাইয়ুর অ্যালিগেটরের বার্গার, কালো ক্যাট ফিশ ও ‘আবর্জনা’ দিয়ে মাখানো রোস্ট করা গরুর মাংস। ‘
আবর্জনা খাওয়াতে চায় কেউ, ভাবতে ভাল লাগল না রানার।
পুতুলের দোকানে ঢুকলে নয় বছরের বাচ্চা মেয়ের যে অবস্থা হয়, বাজারে ঢুকে সেই একই হাল হলো লিয়ের। একরাতের জন্যে যে টাকা লিযকে দেবে রানা, তার তিন গুণ খরচ করে ফেলল সে এক বেলার বাজারেই।
‘আমাকে ডিনার খাওয়াবার জন্যে এত কিছু কিনতে হবে কেন?’ আপত্তি তুলল রানা।
‘শ্‌শ্‌শ্! কথা বলে না, লক্ষ্মী ছেলে,’ বড়বোনের চোখে রানাকে দেখল লিয। চোখে হাসি।
আড়াই ঘণ্টা পর ক্যাজুনদের প্রিয় মাছ-মাংস ও তরকারীর ব্যাগ বয়ে গাড়ির দিকে চলল ওরা। আবারও পাশ কাটাল গাড়ি মেরামতের গ্যারাজ। এখন ওটার গেট খোলা। উঠানে জড় হয়েছে পাঁচ-ছয়জন যুবক। সোনার মত চকচকে একটা গাড়ি দেখছে তারা। ওটার তলি এতই নিচু, সামান্য উঁচু স্পিড ব্রেকার সামনে পড়লেই ফেঁসে যাবে।
যুবকদের একজনের চোখদুটো খুব কাছাকাছি। চেহারায় নীচতা। বিদঘুটে গাড়ির ওপর থেকে চোখ সরিয়ে লিযের দিকে তাকাল সে। মুখে ফুটল টিটকারির হাসি। রানা দেখল, তার দাঁত মারাত্মকভাবে পোকা খাওয়া। পাশের যুবকের পাঁজরে কনুইয়ের খোঁচা মেরে জোর গলায় বলে উঠল সে, ‘দেখেছিস? দেখ! বছরের সবচেয়ে মোটা, কালো শুয়োরাণী!’
কোমর ছুঁই-ছুঁই করছে তার সঙ্গীর মাথার চুল। হাত দিয়ে মাইক তৈরি করে রানার উদ্দেশে বলল সে, ‘অ্যাই, বাদামি মিস্টার, কালো গরিলাটাকে বেশি খাইয়ো না আবার!’
হাতের শপিং ব্যাগদুটো রাস্তায় নামিয়ে রাখল রানা। ঠিক করে ফেলেছে, কথাটা ফেরত না নিলে পিটিয়ে শুইয়ে দেবে সবক’টাকে। এমনভাবেই কাজটা সারবে, যাতে আগামী দুটো মাস হাসপাতাল ছাড়তে না পারে।
রানার কনুই চেপে ধরল লিয। চাপা স্বরে বলল, ‘চলো, যাই, রানা। পয়েন্ট ব্লাঞ্চে না থাকার এটা একটা কারণ। এদের মত একদঙ্গল শ্বেতাঙ্গ বর্ণবাদী থাকে এখানে।’
‘হাড়গোড় ভাঙলে মানুষ হওয়ার সুযোগ পাবে,’ আড়ষ্ট কণ্ঠে বলল রানা।
‘বাদ দাও, বিড়বিড় করল লিয, ‘ওই লোক মণ্টি ডয়েল। অনেক লোককে পিটিয়ে হাসপাতালে পাঠিয়েছে।’
‘তা হলে চেনো ওকে?’ জানতে চাইল রানা।
‘এদিকের সবাই চেনে। খারাপ লোক। ওর সঙ্গে লাগতে গেলে ক্ষতিই হবে।’
‘ওর কথা পছন্দ হয়নি আমার,’ বলল রানা।
‘রাগ কোরো না, রানা,’ বলল লিখ। ‘দুনিয়ার সবার সঙ্গে তো লড়তে পারবে না। চলো, আমরা চলে যাই।’
মুখ টিপে হাসছে পাঁচ যুবক। শীতল চোখে দেখছে রানাকে। লম্বা চুলওয়ালা মণ্টি ডয়েল চিৎকার করল, ‘তুমি ভেবেছ ঝামেলা করবে, নাকি, হাঁদারাম?’
লড়তে হলে পাঁচজনের বিরুদ্ধে নামতে হবে। তাতে আপত্তি নেই রানার। পরস্পরের কাছাকাছি দাঁড়িয়ে আছে তারা। প্রত্যেকের আলাদা বৈশিষ্ট্য খেয়াল করছে ও। কয়েক সেকেণ্ড পর বুঝল, লড়াই শেষ হবে পনেরো থেকে আঠারো সেকেণ্ডে।
‘চলো, সোনা ভাই, চলে এসো!’ আবারও রানার কনুই ধরল লিয। কণ্ঠে অনুরোধ, ‘বিপদে জড়িয়ে লাভ কী? চলো, যাই।’
‘ফিরতে আমার বেশিক্ষণ লাগবে না,’ বলল রানা।
ধীরপায়ে ওদের দিকে আসছে পাঁচ যুবক। কঠিন হয়ে উঠেছে চেহারা। মুঠো হয়েছে সবার দুই হাত। কুঁচকে গেছে ভুরু। আত্মবিশ্বাস ভরা সরু চোখে দেখছে রানাকে। তাদের দৃঢ় বিশ্বাস, পাঁচ মিনিটে পিটিয়ে শুইয়ে দেবে বাদামি যুবককে। ভাল করেই জানে, আজও মারপিটে জিতবে তারা।
মৃদু হাসি ফুটল রানার মুখে।
ওই হাসি বেশিক্ষণ থাকবে না, স্ট্রেঞ্জার!’ বলল মণ্টি ডয়েল। ‘নিজের পায়ে হেঁটে যেতে পারবে না হাসপাতালে। আজকে তোমার কপাল মন্দ!’
‘কখনও হুইল চেয়ার ব্যবহার করেছ?’ তার কাছে জানতে চাইল রানা। ‘কাজটা কিন্তু বেশ কঠিন। তবে হাসপাতালে দুই মাস প্র্যাকটিসের সুযোগ পাবে।’
আরও কালো হয়েছে লিযের মুখ। ‘রানা, ভাই আমার, প্লিয,’ প্রায় ফিসফিস করল সে।
পকেট থেকে গাড়ির চাবি নিয়ে লিয়ের হাতে দিল রানা। ‘তুমি গিয়ে গাড়িতে বসো তো, ঠিক একমিনিট পর ফিরছি।’
প্রথমে ডয়েলকে ধরবে, ঠিক করেছে রানা। তারপর শায়েস্তা করবে লিযকে গরিলা বলা বেয়াড়া যুবককে। এই দু’জনই চালিয়ে যাচ্ছে বাক্যবাণ। তার মানে, দলনেতা তারা। লিডার হচ্ছে ডয়েল। তার ডানহাত হচ্ছে নীচ চেহারার যুবক। কুকুরের মতই নিয়ম মেনে চলে এ ধরনের লোক। আলফা মেইল-এর পর হামলার দায়িত্ব নেবে বিটা কুকুর। নিচের সারির অন্যরা শুধু অনুসরণ করবে। হাত-পা চালাবে।
এসব নিয়ম ভাল করেই জানে রানা। যুদ্ধে প্রথমে শেষ করতে হয় ওপরের অফিসারদেরকে। আলফা ও বিটা হেরে গেলে পালিয়ে যাবে অন্যরা।
এখনও তা-ই হবে। মন্টি ডয়েল আর তার স্যাঙাৎ পিট্টি খেলে লেজ তুলে ভাগবে বাকিরা।
আবারও অনুরোধের সুরে বলল লিয, ‘প্লিয, লক্ষ্মী আমার, রানা…’
ধীর পায়ে এগোল রানা ওদের দিকে।ওই পাঁচ যুবককে মেপে নিয়েছে রানা। গতরাতে খাওয়াটা বেশি হয়ে গিয়েছিল, এবার সুযোগ এসেছে খানিকটা ব্যায়াম করে নেয়ার। কিন্তু অন্য কারণে দ্বিধা এল মনে- ও তো চলে যাবে দু’দিন পর! এরপর লিয়ের ওপর নানাভাবে হামলা হলে সেটা ঠেকাবে কী করে?
এই চিন্তা থেকেই পিছিয়ে যেতে চাইলেও রানা বুঝে গেল, এখন বোধহয় লড়াই না করে উপায় নেই।
ওর হয়ে লড়তে গিয়ে বেদম মার খাবে রানা, বুঝতে পেরেছে লিয। নীরবে কাঁদছে ও। চোখ থেকে দরদর করে গালে নামছে তপ্ত অশ্রু। বিড়বিড় করল, ‘কেন যে এখানে এসেছিলাম…’
এক পা এক পা করে আসছে পাঁচ যুবক। এখনও করেনি হামলা করবে কি না। হঠাৎ তাদের একজন বলে উঠল, ‘আরেহ্! আগেও তো একে দেখেছি! খবরের কাগজে ছবি বেরিয়েছে ওর!’
বাঁকা হাসি নিয়ে সঙ্গীকে দেখল ডয়েল। ‘তাই? চাপা মারার আর জায়গা পাও না! এই গাধার ছবি পত্রিকায় ছাপবে কেন?’
‘ঠিকই দেখেছি। এ ওই একই লোক! পিটিয়ে হাড়গোড় ভেঙে দিয়েছে জর্জি ডানের! ওর সঙ্গে আরেকজন ছিল, সে-ও হাসপাতালে।’
রানাকে দ্বিধা নিয়ে দেখল ওরা।
‘কথা কি সত্যিই?’ রানার কাছে জানতে চাইল ডয়েল। ‘অবশ্য তাতে কিছু যায় আসে না। ডান তো সবসময়েই কাপুরুষ ছিল। আমার বুড়ি দাদীও বেত মেরে ওর ফোলা পাছা লাল করে দিতে পারবে।’ মারামারির আগ্রহের চেয়ে বেশি কাজ করছে তার মনে কৌতূহল। ‘এটা সত্যিই যে তাকে পিটিয়েছ তুমি, মিস্টার?’
‘বাদ দাও,’ রাস্তা থেকে ব্যাগদুটো তুলে নিল রানা। চলল লিযের দিকে। পেছন থেকে এল মোরগের কোরাস। রানাকে একজন কাপুরুষ ধরে নিয়ে ডানা ঝাপ্টানোর ভঙ্গিতে হাত নাড়ছে তারা। জানেও না, আজ ওদের কপাল কতটা ভাল।
‘চলো, বাড়ি ফিরি, রানার কনুই ধরে গাড়ির দিকে চলেছে লিয। চেহারায় স্বস্তি। গাড়ির চাবিটা গুঁজে দিল রানার পকেটে। ‘সমানে-সমান লড়াই হতো না। পাঁচজনের বিরুদ্ধে তুমি মাত্র একজন!’
‘তা ঠিক,’ বলল রানা। কুরিয়ার পত্রিকার সাংবাদিকের চেহারা ভেসে উঠেছে ওর মনে। ভাবল, সত্যিই ওই ফোটোগ্রাফারের গলা দিয়ে ক্যামেরাটা ভরে দেয়া উচিত ছিল। গাড়ির কাছে পৌঁছে রিপার দিয়ে পেছনের ডালা খুলল ও। একে একে বাজার ভরা ব্যাগ তিনটে রাখল ভেতরে। উঠে বসল গাড়িতে।
ফিরতি পথে রানার বাহুতে হাত রাখল লিয। মুখে মিষ্টি হাসি। ‘সত্যিই অবাক করলে, রানা। আমি তো ভাবতে শুরু করেছিলাম এখন আর দুনিয়ায় ভদ্রলোক বলতে কেউ নেই। আমার জন্যে রুখে দাঁড়াতে গিয়েছিলে বলে তোমাকে অনেক অনেক ধন্যবাদ।’
‘কীসের জন্যে ধন্যবাদ?’ অবাক হয়ে প্রশ্ন করল রানা। ‘পালিয়ে আসা ছাড়া আর তো কিছুই করিনি আমি!’
‘কী যে বলো! কালো, মোটা এক মাঝবয়সী মহিলাকে অপমান করেছে বলে পাঁচজনের বিরুদ্ধে একা রুখে দাঁড়িয়েছ। অথচ, আমাকে তুমি ভাল করে চেনোই না। এটা কম কথা হলো! আমি সাধারণ একটা….’
‘তুমি কথা দিয়েছ আমাকে ডিনার তৈরি করে খাওয়াবে, বলল রানা, ‘সাধারণ কেউ তো অপরিচিত লোকের জন্যে এটা করত না। করত?’
মাথা নাড়ল লিয। ‘লজ্জা দিয়ো না। তুমি মণ্টি ডয়েলের মত বাজে লোকের হাতে মার খেলে মনে খুব কষ্ট পেতাম।’
‘মার খাওয়ার কথা উঠছে কেন?’ ভুরু কুঁচকে লিযকে দেখল রানা। তারপর মৃদু হেসে ফেলল। ‘কে জানে, আমিই হয়তো ওদের সবক’টাকে পিটিয়ে শুইয়ে দিতাম।’
‘তার চেয়ে থাক্ এসব কথা,’ দূরে তাকাল লিখ।
চিটিমাচায় পৌঁছানোর আগেই রানার মন থেকে বিদায় নিল তিক্ত চিন্তা। বাড়ি পৌঁছে লিযের মালপত্র কিচেনে নিতে সাহায্য করল ও। অবাক হয়ে দেখল, কতটা যত্ন করে নানান তাকে মশলা আর মাল-সামান গুছিয়ে রাখছে লিয। আগে কখনও কারও কিচেন এতটা ঝকঝকে পরিষ্কার দেখেনি রানা।
সব সাজিয়ে রাখার পর পোশাকের হাতা গুটিয়ে নিল লিয। রঙ লাগা অ্যাপ্রন পরে রানাকে দেখল। ‘এবার আসল মজা! তুমি গিয়ে স্যালোনে বোসো। পত্রিকা-টত্রিকা দেখো। আমার বেশিক্ষণ লাগবে না।’
বৈঠকখানার সোফায় বসে দৈনিক পত্রিকা কোলে টানল রানা। প্রথম পাতায় দেখা যাচ্ছে বড় করে ছাপা হয়েছে ওর ছবি। সঙ্গে মদের দোকানের ফাঁপিয়ে তোলা সেই কাহিনী। মন্টি ডয়েলের সঙ্গী যে ওকে চিনে ফেলেছে, তাতে অবাক হওয়ার কিছু নেই। বিরক্তি নিয়ে বসে থাকল রানা। তবে সন্ধ্যার দিকে চমকে উঠল। ধোঁয়া ওঠা, সুগন্ধী ছড়ানো মস্ত দুটো ডিশ হাতে দরজার কাছ থেকে ওকে ডাকল লিয। ‘চলে এসো, রানা, খাবার রেডি।’
লিযের পিছু নিয়ে ডাইনিং টেবিলে গেল রানা। পরি- বেশনের সুবিধে হবে বলে টেবিলের এক ধারেই পাশাপাশি বসানো হয়েছে দুটো চেয়ার। সাজানো ডিশগুলোর দিকে চেয়ে বুঝল রানা, প্রতিটা পদ তৈরি করা হয়েছে অতি যত্নের সঙ্গে। দারুণ সুবাস আসছে খাবার থেকে।
দু’জনের সামনে বড় দুটো প্লেট রেখে ডিশ থেকে খাবার বাড়তে লাগল লিয।
‘তা হলে এটাই সেই বিখ্যাত গাম্বো?’ জানতে চাইল রানা।
‘না, এটা লিযের বিশেষ গাম্বো,’ হেসে শুধরে দিল লিয়। ‘অন্য কেউ এটা এভাবে তৈরি করবে না। ব্যস, এখন থেকে কথা বন্ধ। নাও, খাওয়া শুরু করো।’
আপত্তি না তুলে চামচ হাতে প্লেটের ওপর হামলা চালাল রানা। গাম্বো একধরনের মাংসের স্টু। তাতে মিশিয়ে দেয়া হয়েছে লিযের বক্তব্য অনুযায়ী ধুলোভরা ভাত। তবে এই খাবার যদি ধুলোভরা হয়, বাকি জীবন রোজ সকাল-সন্ধ্যায় গাম্বো খেতে আপত্তি করবে না রানা। রাক্ষসের মত গিলছে স্টু। মনে হলো, আগে কখনও এত সুস্বাদু খাবার খায়নি ও।
খেতে খেতে কোন্ ডিশে কী আছে, বর্ণনা দিচ্ছে লিখ। রানার খেতে ভাল লাগছে বুঝে খুশি। আদর করে বেড়ে দিচ্ছে এক পদ শেষ হলেই আরেক পদ। রানার হাতের পাশে রাখল এক গ্লাস হোয়াইট ওয়াইন। ‘মাঝে মাঝে এক-আধ চুমুক দাও। স্বাদ বাড়বে।’
স্টুর সঙ্গে মাঝে মাঝে এক চুমুক করে হোয়াইট ওয়াইন গিলল রানা। সমান তালে নিজেও খাচ্ছে, রানাকেও তুলে দিচ্ছে লিয। পঁয়তাল্লিশ মিনিট একটানা খাওয়ার পর রানা যখন ভাবছে আর পারা যায় না, এবার থামা উচিত, ঠিক তখনই কিচেন থেকে আরও দুটো ডিশ নিয়ে এল লিখ। প্রমাদ গনল রানা, কিন্তু লিযের সাদর অনুরোধ আর নিজের লোভের কারণে খাওয়া বন্ধ করতে পারল না। অবশেষে খাওয়া শেষ করে ফোলা পেটে হাত দিয়ে টের পেল ও, এখন কারও সাহায্য ছাড়া চট করে চেয়ার থেকে উঠতে পারবে না।
‘খুব খারাপ হয়নি তো?’ কপট বিনয়ের সঙ্গে জানতে চাইল লিখ।
অকৃত্রিম তারিফ উঠে এল রানার অন্তর থেকে।
ঝকঝকে সাদা দাঁত সবক’টা বেরিয়ে পড়ল লিযের। এবার চলল চকোলেট সস, মাখন, ডিমের কুসুম ও মধু দিয়ে তৈরি করা ডেয়ার্ট আনবে বলে। হাত জোড় করে মাফ চাইল রানা, পরিষ্কার বাংলায় বলল, ‘সত্যিই আর পারব না, বুবুজান! মাফ করে দে!’
মানে না বুঝলেও রানার বক্তব্য ঠিকই বুঝতে পারল লিয, কারণ তার নিজের অবস্থাও তথৈবচ।
‘ঠিক আছে, এটার ব্যবস্থা হবে পরে। বহু দূর থেকে এসেছ,’ বলল লিয, ‘এবার স্যালোনে একটু বসে দুই ঢোক উইস্কি খেয়ে ঘরে গিয়ে শুয়ে পড়ো। কাল তোমার জন্যে রাঁধব চাইনি কুইযিন। দেখো, ওটাও স্পেশাল!’
‘আমি বোধহয় এ শহর ছেড়ে কোথাও যাব না,’ বিড়বিড় করল রানা। ‘খেয়ে খুন হতে চাইলে এটাই আসল জায়গা।’
‘বালাই ষাট!’ মাথা নাড়ল লিয। ‘খুন হয়ে কাজ নেই! আমিও খুব খুশি তোমার মত ছোট একটা ভাই পেয়ে। রয়ে যাও এখানে। ভাই-বোন মিলে দাঁড় করিয়ে ফেলব দারুণ এক রেস্টুরেন্ট।’
‘জরুরি কাজ না থাকলে সত্যিই থেকে যেতাম, ‘ হাসিমুখে বলল রানা। –
দু’এক ঢোক ড্রিঙ্ক নেবে বলে স্যালোনে চলে এল ওরা।লিযের পিছু নিয়ে স্যালোনে এসে আর্মচেয়ারে বসল রানা। নিচু ভলিউমে বেহালার সিডি চালিয়ে দিল লিয। দুটো গ্লাসে কালো রাম ঢালতে যাচ্ছিল লিয, চট করে মনে পড়ে যাওয়ায় রানা বাধা দিল। ‘আমার কাছে এক বোতল ভাল উইস্কি আছে। উপহার দিয়েছিল একজন। এক দৌড়ে নিয়ে আসছি ওপর থেকে।’
চেয়ার ছেড়ে চিলেকোঠার দিকে চলল রানা। দশ মিনিট পর ফিরল পনেরো বছরের পুরনো গ্লেনমোরেঞ্জির বোতল হাতে। ওটা দেখে সাইডবোর্ড থেকে ক্রিস্টালের দুটো গ্লাস নিয়ে এল লিয। মুখোমুখি দুই চেয়ারে বসল ওরা।
নিজের অতীত স্মৃতিচারণ করতে করতে দুনিয়ার সেরা মদে চুমুক দিল লিয। মুরগির ছোট্ট খামারে জীবনের প্রথম দশটা বছর কাটিয়ে দিয়েছে বাবা-মার সঙ্গে। জায়গাটা ছিল গৃহযুদ্ধের এলাকা। আত্মসমর্পণের আগে ওখানে প্রতিরোধ গড়ে তোলে জেনারেল লি। ওদিকের জমিতে এখনও পাওয়া যায় মাস্কেটের পুরনো বুলেট।
‘মুরগি বিক্রি করে যা আসত, তার চেয়ে বেশি রোজগার করত বাবা মাছ ধরে,’ আনমনে বলল লিয।
খামারের ব্যাপারে অদক্ষ ছিল ওর বাবা। শেষে সব বিক্রি করে হাজির হলো চিটিমাচা শহরে। ছোট একটা চাকরি নিল পরিবারের মুখে খাবার জোগাতে। খুব কঠিন ছিল ওদের জীবনটা।
সতেরো বছর বয়সে বড় শহরের টানে বাড়ি ছাড়ল লিয। ভালবাসল নিজের চেয়ে আঠারো বছরেরও বেশি বয়সের মার্ক ডওসনকে। ওই শহরে সে ছিল প্রথম কৃষ্ণাঙ্গ দাঁতের ডাক্তার। বিয়ে করল ওরা। তবে বাচ্চা নিল না লোকটা। বহু বছর পর লিয জানল, শহরের নানান জায়গায় ওর স্বামীর রয়েছে ছয়জন রক্ষিতা। তাদের পেটে হয়েছে তার ঔরসে আট ছেলেমেয়ে। এসব যখন জানল লিয, ওর বয়স প্রায় চল্লিশ। মাথায় ভেঙে পড়ল আকাশ। বুঝল কেন বাচ্চা নিতে রাজি হয়নি মার্ক ডওসন। তার এই চরম বিশ্বাসঘাতকতা মানতে পারল না লিয। ঠিক করল, তালাক দেবে তাকে।
‘আসলে জীবনের কঠিন এই পথে সবাই কিছু না কিছু গোপন করে,’ বলল লিয। ‘মনটা ভেঙে গিয়েছিল আমার।’
‘আমি দুঃখিত, বিড়বিড় করে বলল রানা। রেগে গেছে মার্ক ডওসনের ওপর।
আবারও গ্লাসে সোনালি গ্লেনমোরেঞ্জি ঢেলে নিল ওরা। গ্লাসে চুমুক দিয়ে তিক্ত হাসল লিয। ‘তোমার জীবনেও অনেক গোপন কিছু আছে, তাই না, রানা?’
সরাসরি প্রশ্ন শুনে আস্তে করে মাথা নাড়ল রানা। ‘জেনেবুঝে কখনও কাউকে ঠকাতে যাইনি।’
‘আমার একটা গোপন কথা আছে, বলল লিয। ‘ওটা বহু বছর আগের। ছোটবেলায় মা বলেছিল। তবে বলে দিয়েছিল, কাউকে যেন না বলি। নইলে এ এলাকার অনেকেই ঘৃণা করবে আমাকে।’
‘ঘৃণা করবে? কেন?’
‘ওটার সঙ্গে জড়িয়ে আছে গৃহযুদ্ধের ইতিহাস, কাঁধ ঝাঁকাল লিয। ‘আমাদের এই দক্ষিণে সবসময় ইতিহাস নিয়ে চর্চা চলে।’
‘তুমি কি তোমার গোপন তথ্য আমার সঙ্গে শেয়ার করতে চাও?’ জানতে চাইল রানা। ‘বলে ফেললে পরে হয়তো খারাপ লাগবে।’
মৃদু হাসল লিয। ‘ঠিকই বলেছ, না বলাই বোধহয় ভাল। তুমি আবার রাগ করলে না তো?’
মাথা নাড়ল রানা। ‘কারও ব্যক্তিগত বিষয়ে নাক গলাতে চাই না।’
‘তা হলে বরং প্রসঙ্গ পাল্টে ফেলি, বলল লিয। ‘নিজের ব্যাপারে কিছুই বলোনি। … এবার কি বলবে কী ধরনের পেশায় আছ?’
‘আমি ইউএস হেল্‌থ্ ডিপার্টমেন্টের ইন্সপেক্টর, গম্ভীর কণ্ঠে বলল রানা। ‘রেস্টুরেন্টগুলো ভাল খাবার দিচ্ছে কি না, সেটা ঘুরে ঘুরে দেখছি।’
‘না, ঠাট্টা নয়, রানা।’
‘মানুষকে নিরাপদ রাখার কাজে নিয়োজিত।’
‘পুলিশ?’
‘না, তা নই।’
‘তা হলে ডিটেকটিভ? নাকি উকিল?’
‘না, উকিল নই। পেটে অত প্যাঁচ নেই। কাজ করি প্রাইভেট ডিটেকটিভ হিসেবে।’
‘বিয়েটিয়ে করোনি?’
‘বিয়ে তো করতে চাইল না কেউ।’
‘এত ভাল ছেলে, বিয়ে করবে না বললেই হলো?’ মাথা নাড়ল লিয। ‘তুমি নিজেই বোধহয় বিয়ে করতে চাওনি। অবশ্য, বয়সও তো বেশি হয়নি। পঁচিশ কি ছাব্বিশ? অনেক সময় পড়ে আছে। … বাড়িতে কারা আছেন?’
‘সেই ছোটবেলায় মারা গেছেন বাবা-মা,’ বলল রানা। ‘ভাই-বোনও নেই।’
‘তাতে কী, স্রষ্টা তো আছেন,’ বলল লিখ। ‘দেখভাল করছেন। পৃথিবীতে শেষ দিনটা পর্যন্ত তিনিই তো সাহায্য করেন আমাদের সবাইকে। তুমিও সবার বাইরে নও। তোমাকে কখনও ত্যাগ করেননি ঈশ্বর। নইলে বহু আগেই পৃথিবী ছেড়ে চলে যেতে হতো।’
চুপ করে থাকল রানা।
ওর গ্লাসে আবারও উইস্কি ঢেলে দিল লিয।
চুপচাপ কিছুক্ষণ ড্রিঙ্ক করল ওরা।
টুকটাক কথার মাঝ দিয়ে পেরিয়ে গেল আরও দু’ঘণ্টা। তারপর রানা খেয়াল করল, প্রায় শেষ করে এনেছে ওরা উইস্কির বোতল।
নরম সুরে বলল লিয, ‘জায়গাটা ভাল লাগলে থেকে যাও আরও কিছু দিন। রুম ভাড়া দিতে হবে না। খাবারও ফ্রি।’
‘পরে কখনও এলে নিশ্চয়ই তোমার গেস্টহাউসে উঠব,’ কথা দিল রানা। হোয়াইট ওয়াইন ও স্কচ উইস্কি মিলে কড়া নেশা হয়েছে ওর। চেয়ার ছেড়ে হাত নেড়ে বিদায় নিয়ে টলতে টলতে তৃতীয়তলার চিলেকোঠায় উঠল রানা। বিছানায় শুয়ে দেখল, সবই দেখছে দুটো করে। কেমন ঝাপসা। কোন্‌টা যে আসল আর কোনটা নকল, কে জানে!
খেয়াল থাকল না পোশাক পাল্টায়নি। পায়ে এখনও বুট। ঘুমিয়ে পড়তেই পৌঁছল অদ্ভুত ঘন-ঘোরের ভেতর।
বহুক্ষণ পর চটকা ভাঙল ওর।
আনমনে ভাবল, জগৎ ভরে গেছে নানান বিদঘুটে আওয়াজে।
কেন যেন সতর্ক করছে ওর ষষ্ঠ ইন্দ্রিয়।
ঘোরের ভেতর শুনল একটা চিলচিৎকার।
ওটা এসেছে নিচতলা থেকে।
কয়েক মুহূর্ত পর এল কাঁচ ভাঙার আওয়াজ।
মেঝেতে পড়ল ভারী কী যেন।
খানিকটা সচেতন হয়ে উঠল রানা।
আবারও আর্তচিৎকার ছাড়ল কেউ।
ভীষণ ভয় পেয়েছে কোনও মহিলা!
উইস্কির নেশার শেষ রেশটা কেটে গেল রানার।
তখনই প্রচণ্ড ব্যথায় কাতরে উঠে থেমে গেল নারীকণ্ঠ! হঠাৎ কাউকে জবাই করলে এমন আওয়াজ হয়!
লাফিয়ে বিছানা ছাড়ল রানা। ঝড়ের বেগে দরজা খুলে সিঁড়ি বেয়ে তীরবেগে নামতে লাগল। ভাল করেই বুঝেছে, মারাত্মক কোনও বিপদে পড়েছে লিয বাউয়ার!