সকাল ন’টা বেজে পঁয়ত্রিশ। ঢাকা এয়ারপোর্টে সগর্জনে ল্যাণ্ড করল একটা বৃহদাকার পি. আই. এ. জেট বিমান। সিঁড়ি বেয়ে নেমে আসতে লাগল যাত্রীরা। বাইরে নানা বয়সের নারী-পুরুষ অপেক্ষা করছে। বিমান থেকে সিঁড়ি বেয়ে নিচে নামার সময় আসাদুজ্জামানের চোখ-মুখ আনন্দে উদ্ভাসিত হয়ে উঠল। সে দেখল অদূরে তার জন্যে অপেক্ষা করছে তার ভাই, বোন, ছোট চাচা, বন্ধু শফি আর পুরানো চাকর হায়দার। মাকে দেখা গেল না। বোধহয় ভিড়ের আড়ালে পড়ে গেছেন।
তিন বছরের জন্যে বিলাতে গিয়েছিল জামান। কেমিস্ট্রিতে পি. এইচ. ডি. ডিগ্রী নিয়ে সবেমাত্র আজ সে দেশের বুকে ফিরে এল।
‘এই যে তোমরা সব…’ জামান হাসিমুখে এগিয়ে যায়। ছোট বোন লিলির মাথায় হাত দিয়ে আদর করে। সালাম করে বড় ভাই কামরুজ্জামানকে আর ছোট চাচাকে। বন্ধু শফি হাসতে হাসতে বলে, ‘তোর স্বাস্থ্য অনেক ভাল হয়েছে, জামান। এখন তোকে আর ঝুলের লাঠি বলে কেউ ঠাট্টা করতে পারবে না।’
‘রঙটা বেশ ফর্সা, ধবধবে হয়েছে…’ কামরুজ্জামানের কথার স্বরে স্নেহের আভাস। বলেন, ‘এখানে সময় নষ্ট করে লাভ নেই। চল…গাড়িতে গিয়ে ওঠা যাক।’
মা তাহলে আসেননি। জামানের অভিমান উথলে উঠল।
তিন বছর ধরে মাকে দেখবে বলে এই মুহূর্তটির জন্যে উন্মুখ হয়ে আছে সে অথচ মা এয়ারপোর্টেই এলেন না। নিজেকে সামলে নিয়ে সে বলে, ‘মা ভাল আছেন তো?’
সহসা কেউ একথার জবাব দিল না। লিলি চোখ ফিরিয়ে নিল। কামরুজ্জামানের সঙ্গে দৃষ্টি বিনিময় হলো শফির। ছোট চাচা কাঠের মত শক্ত হয়ে উঠলেন।
অবাক হয়ে জামান বলল, ‘তোমরা কথা বলছ না কেন? মায়ের কি অসুখ?‘
কামরুজ্জামান বললেন, ‘না, মা ভালই আছেন।’
‘তাহলে তিনি এলেন না যে?’
বিব্রত হয়ে উঠলেন কামরুজ্জামান। কী বলবেন ভেবে আমতা আমতা করতে লাগলেন। শফি বলল, ‘জামান, আগে বাড়ি চল…সব কথা শুনবি!’
‘তার মানে?’
জামান ক্ষুব্ধ হয়ে ওঠে। কিন্তু একটা দুঃসংবাদ আঁচ করে তার বুক অজানা আশঙ্কায় কেঁপে ওঠে। সে বলে, ‘ছেলেমানুষী কোরো না তোমরা। মায়ের কী হয়েছে বলো।’
ওরা গাড়ির কাছাকাছি এসে পৌঁছেছে। কামরুজ্জামান বলেন, ‘আসাদ, তুই গাড়িতে ওঠ…সব বলছি।’
ছোট চাচা বলেন, ‘হ্যাঁ, জামান, তুই গাড়িতে আগে ওঠ। কামরু, তুই গাড়ি চালা। আমি আসাদকে সব কথা বুঝিয়ে বলছি।’
‘না, না…তুমি ওকে ঠিকমত বলতে পারবে না। তুমি খামোকা ওকে খেপিয়ে দেবে…’
ছোট চাচা বললেন, ‘তুই মিথ্যে ভয় করছিস, কামরু। আসাদ ভেঙে পড়ার ছেলে নয়। সব কথা তাকে খুলে বলাই উচিত।’
এই প্রথম দু’ফোঁটা পানি গড়িয়ে পড়ল কামরুজ্জামানের চোখ থেকে। লিলি অনেকক্ষণ আগে থেকেই ফুঁপিয়ে ফুঁপিয়ে কাঁদছে।
‘আজিমপুর হয়ে যা…’ ছোট চাচা শান্ত কণ্ঠে বললেন। কামরুজ্জামান নিঃশব্দে চোখ মুছে অনেকটা শান্ত হয়ে ড্রাইভিং সিটে গিয়ে বসেন। পাশে লিলি। পেছনে ছোট চাচা, জামান আর শফি।
গাড়ি চলতে শুরু করল।
জামান সবই আন্দাজ করতে পারল। তার বুক ভেঙে গেল দারুণ দুঃখে। মা নেই। মা মারা গেছেন!
কিছু বলতে হলো না। তার বুক ঠেলে উঠতে লাগল কান্না।
ছোট চাচা বলেন, ‘মা তো তোর সঙ্গে দেখা করার জন্যে আসতে পারলেন না, জামান, তুই-ই চল মায়ের কবর জিয়ারত করবি।’
উচ্ছ্বসিত কান্নায় ভেঙে পড়ল জামান। কেউ বাধা দিল না। শফি শুধু জামানের হাতটা চেপে ধরে। কান্না চেপে কোনমতে জামান বলে, ‘মায়ের অসুখের কথা আমাকে জানালে পারতে।’
‘আসাদ…’
ছোট চাচার গলা খশখশ করে উঠল, ‘তোর মায়ের স্বাভাবিক মৃত্যু হয়নি। তোর মাকে খুন করা হয়েছে।’
গাড়িটা বাঁক ঘোরার সময় আর একটা গাড়ির সঙ্গে ধাক্কা লাগতে লাগতে কোনরকমে বেঁচে গেল। জামানের শরীরের সব ক’টা ইন্দ্ৰিয় তছনছ হয়ে গেল একটা তীব্র যন্ত্রণায়। সে প্রথমে চমকে উঠল, তারপর দাঁতে দাঁত চেপে চুপ করে রইল।
ছোট চাচা নিরুত্তাপ কণ্ঠে বলে যান, ‘মাস দুই আগের কথা। সেদিন শুক্রবার। সকালবেলা লিলি তোর মায়ের ঘরে গিয়ে চেঁচিয়ে উঠল। উত্তর দিকের জানালার শিক গলানো। ঘরে কেউ নেই। বাড়ির সর্বত্র খোঁজা হলো। আত্মীয়-স্বজন, পাড়া-প্রতিবেশী সবার কাছে খোঁজখবর নেয়া হলো। তোর মাকে পাওয়া গেল না। অনুমান করা হলো জানালার শিক গলিয়ে ভেতরে যে বা যারা ঢুকেছিল এটা তাদেরই কীর্তি। সারা বাড়িতে শোকের ঝড় উঠল। ঠিক এর দু’দিন পর তোর মায়ের মৃতদেহ পাওয়া গেল গুলশান এলাকার একটা বিলের ধারে। সারা শরীর কাটাচেরা, রক্তাক্ত।’
জামান মাথাটা এলিয়ে দেয় পেছনের গদিতে। সভয়ে তার কাঁধ চেপে ধরল শফি। জামান বাধা দিল না। কয়েক মিনিট মৃতের মত পড়ে রইল পেছনে হেলান দিয়ে। গাড়ি ছুটে চলেছে হাতিরপুলের উপর দিয়ে। কামরুজ্জামানের হাত দুটো একবার কেঁপে উঠল।
চোত মাসের রোদ, এরই মধ্যে চারদিকে ধবধব করছে। গাড়ি এসে থামল আজিমপুর গোরস্তানের গেটে। নিঃশব্দে সবাই নেমে এল গাড়ি থেকে। জামানকে শফি ধরতে যাচ্ছিল। জামান অস্থির গলায় বলল, ‘I am allright. Shafi. Please don’t worry.’
বোরকা পরা ক’জন মহিলা গেটের পাশে কোরান শরীফের আয়াত পাঠ করছে। দু’জন বুড়ো ভিখারী ভিক্ষা চাইছে আল্লার নামে। লোবান আর আতরের গন্ধ পাওয়া গেল। রোদের ভেতরে ছোট-বড় অসংখ্য কবর সারা পরিবেশটাকে বিষণ্ণ আর নির্জন করে তুলেছে।
হাত তুলে সবাই দোয়া প্রার্থনা করল হতভাগিনী মায়ের জন্যে। জামান কবরের কাছে দাঁড়িয়ে কিছুক্ষণ মায়ের মিষ্টি-হাসির স্নেহ-ভরা মুখটা স্মরণ করল। তারপর দাঁতে দাঁত চেপে আস্তে আস্তে বলল, ‘মা, তোমার খুনের প্রতিশোধ আমি নেবই। তোমার নামে প্রতিজ্ঞা করলাম।’যখন জামানের জ্ঞান ফিরল তখন দুগ্ধফেননিভ এক শয্যায় সে শায়িত, ঘরে আবছা নীল রঙের আলো জ্বলছে। বহুদূর থেকে ভেসে আসছে কোমল হাতের বাজনার শব্দ।
সে উঠে বসল বিছানায়। কী হয়েছিল ভাবতে চেষ্টা করল। সব কথা, সব ঘটনা মনে পড়ল তার। কিন্তু সে কোথায় আছে বুঝতে পারল না হাজার চেষ্টা করেও।
প্রচণ্ড ক্ষুধা পেয়েছে তার। ঘড়ি দেখে সময় নির্ধারণের চেষ্টা করল। দেখল ঘড়ি বন্ধ হয়ে আছে দশটার কাঁটায়। সে উঠে দাঁড়ায়। একপাশে তাকিয়ে দেখল পাশের দরজায় কালো জমিনের উপর সাদা অক্ষরে লেখা, ‘ডাইনিং হল’।
ক্ষুধা তার প্রচণ্ড ছিল বটে। কিন্তু ক্ষুধার তাড়নায় নয়, দরজার দিকে সে এগিয়ে গেল প্রচণ্ড কৌতূহলে। গিয়ে দেখল টেবিলে খানা তৈরি আছে। কয়েকটা বাটিতে নানারকম খাদ্য সুন্দরভাবে সাজানো। চমৎকার বালাম চালের গরম ভাত, মাংসের রোস্ট, কারী, মাছের কোপ্তা…
ডাইনিং হলের বাঁ দিকের দরজার আড়ালে পরিচ্ছন্ন, ঝকঝকে বেসিনের একাংশ দেখা যায়। উপরে ধোয়া তোয়ালে। জামান সম্মোহিতের মত বেসিনে মুখ ধুয়ে নিল। ডাইনিং টেবিলে বসে খাবার খেল পরম পরিতৃপ্তির সঙ্গে। খাওয়ার সময় তার বার বার মনে হচ্ছিল যেন পাশের ঘরে কেউ একজন অপেক্ষা করছে, এক্ষুণি এসে যেন বলবে, ভাল করে খেয়েছেন তো?
খেয়েদেয়ে আগের ঘরে ফিরে এল। দেখল শোবার খাটের শিয়রে রাখা তেপায়ার উপর কয়েক খিলি মিষ্টি পানের পাশে এক প্যাকেট চেস্টারফিল্ড সিগারেট। যন্ত্রচালিতের মত সিগারেটের প্যাকেট খুলে একটা সিগারেট ধরাল সে। বসে বসে সিগারেট টানতে লাগল চুপচাপ।
সরোদের বাজনা আরও স্পষ্ট শোনা যাচ্ছে। কেন জানে না বহুকাল আগের একটা স্মৃতি মনে পড়ল জামানের। তখন সবে সে ম্যাট্রিক ক্লাসের ছাত্র। পরীক্ষার আগে প্রায় রাতেই সে ঘুম থেকে উঠত। পড়াশোনা করত। রাত পুইয়ে গেলে সে নদীর ধারে যেত বেড়াতে। সেখানে দেখা হত এক শুভ্রকেশ বৃদ্ধ আর তার কিশোরী কন্যার সঙ্গে। মেয়েটি ভোরের আলোয় দাঁড়িয়ে থাকত চুপ করে। মেয়েটিকে ঘিরে কতই না মিষ্টি স্বপ্ন দেখেছিল জামান।
সরোদের কোমল, মিষ্টি বাজনা শুনে কিশোর বেলার সেই অনুভূতি বুকের ভিতরে যেন আবার ফিরে এল। একটা ছোট্ট দীর্ঘশ্বাস চেপে ওসব ভাবাবেগ মন থেকে দূর করে দিতে চেষ্টা করল জামান। সে তার নিজের অবস্থা সম্পর্কে সজাগ ও সচেতন হওয়ার চেষ্টা করল। ভাবল এই প্রাসাদ, এই ঐশ্বর্য, আড়ম্বর, আর ভয়াবহ এইসব পরিকল্পনা-এসব কার? জামান কোথায় এসে পড়ল?
ঠিক তখন সরোদের বাজনাটা থেমে গেল। সারা ঘরে বিরাজ করতে লাগল দুঃসহ নিস্তব্ধতা।
একটা গম্ভীর কণ্ঠস্বর বেজে উঠল দেয়ালের কোথাও, ‘Please proceed west-ward. পশ্চিম দিকে অগ্রসর হও, জামান।’
চারদিকে তাকাল জামান, কেউ নেই। অবাক হওয়ার মনও তার আচ্ছন্ন হয়ে আছে। প্রায় যন্ত্রচালিতের ন্যায় সে অগ্রসর হলো পশ্চিম দিকে। প্রশস্ত, দীর্ঘ করিডর ধরে সে এগোল। চারদিকে হলুদ রঙের আচ্ছন্ন ফ্যাকাসে আলো। ঘর, বারান্দা, পর্দা, সিঁড়ি সব যেন হাজার হাজার বছর ধরে ঘুমিয়ে আছে। করিডর পার হয়ে সে পৌঁছল প্রাসাদের শেষ প্রান্তে। বারান্দার বাঁ পাশে, উপরে ওঠার সিঁড়ি। সেই গভীর, গম্ভীর কণ্ঠস্বর আবার পিছন থেকে বলল, ‘Please, go upstairs. ওপরে উঠে যাও।’
জামান উপরে উঠল। উপরের দুই সারি নিস্তব্ধ ঘরের ভিতর টানা বারান্দা। বারান্দার শেষ প্রান্তে দাঁড়িয়ে আছে নিশ্চল এক মূর্তি।
জামান চেঁচিয়ে উঠল তাকে দেখে। দৌড়ে গেল তার দিকে। বলল, ‘শফি, তুই?’
শফি হাসল, ‘হ্যাঁ, তোর জন্যে অপেক্ষা করছি। ঘরের ভেতর আয়।’
ঘরের ভিতর সেই রকম আচ্ছন্ন নীল আলো জ্বলছে। চারদিকে জল-প্রপাত থেকে জল পড়ার মত মৃদু একটানা ঝুপ ঝুপ শব্দ। দুটো চেয়ারে মুখোমুখি বসল শফি আর জামান। শফির মুখটা আস্তে আস্তে কঠোর হয়ে উঠল। সে বলল, ‘তুই আমার পিছু নিয়েছিলি কেন, জামান?’
জামান অবাক হলো। এটা কি তাহলে শফির আসল চেহারা? সে উত্তেজনা প্রকাশ করল না। বলল, ‘আমি তোর পিছু নিয়েছিলাম এটা যখন জানিস তখন কেন পিছু নিয়েছিলাম আশা করি সেটাও জানিস।’
‘জানি। কুয়াশার সন্ধান নেয়ার জন্যে তুই আমার পিছু নিয়েছিলি। কুয়াশা তোর মাকে হত্যা করেছিল, তুই চাইছিস কুয়াশাকে হত্যা করতে।’
‘হ্যাঁ, এবং হত্যা করবই।’
জামান দাঁতে দাঁত ঘষল।
শফির কণ্ঠস্বরে ফুটে উঠল অসহিষ্ণুতা। বলল, ‘জামান, আমি তোকে সাবধান করে দিচ্ছি। এসব কথা আমার সুমুখে কখনও বলিস না।’
‘ও, তুই তাহলে কুয়াশার চেলা হয়েছিস, দীক্ষা নিয়েছিস খুনীটার কাছে? বাঃ, বাঃ।’ জামান তীব্র শ্লেষের হাসি হাসল, ‘একেই বলে চোরের বন্ধু বাটপার!”
শফি বলল, ‘তুই নির্বোধ, তাই একথাটা বলতে পারলি, জামান। যদি জানতিস, বোটের সেই চওড়া কাঁধওয়ালা লোকটা তোকে খুন করত, তুই রক্ষা পেয়েছিস শুধু কুয়াশার দয়ায় তাহলে একথা তুই বলতে পারতি না।’
জামান বলল, ‘হ্যাঁ, বুঝতে পারছি, বোটের সেই লোকটার কাছে আমি ধরা পড়েছিলাম। তারপর কুয়াশার অদৃশ্য নির্দেশেই আমাকে এই প্রাসাদে আসতে হয়েছে। কুয়াশা আমাকে ইচ্ছে করলে খতম করে দিতে পারত তা-ও আমি বুঝতে পারছি। কিন্তু দয়া তো কখনও আমি চাইনি, শফি। যারা দয়া আর সাহায্যের কাঙাল সেই মেরুদণ্ডহীন সরীসৃপের দলে তোর মত লোকেরা থাকতে পারে। আমি নই। তুই জেনে রাখিস, শফি, ‘আমি বেঁচে আছি শুধু কুয়াশার রক্তপাতের জন্যে।’
শফি হাসল। বলল, ‘বটে?’
জামান বিদ্রূপে কর্ণপাত না করে বলল, ‘শফি, আমার শক্তি কতটুকু তা আমি জানি না। জানতেও চাই না। তুই আমার বাল্যবন্ধু, তোর কাছে আমার অনুরোধ, তুই আমাকে সাহায্য কর।’
শফি বলল, ‘তোকে সাহায্য করা যে সম্ভব নয়, একথাটা জানাবার জন্যেই এই মুহূর্তে তোর মুখোমুখি হয়েছি, জামান। আমরা বন্ধু ছিলাম বটে, কিন্তু মানুষের কাছে বন্ধুত্বের মর্যাদা সব সময়ই একমাত্র সত্য নয়। আমি মহত্তর আদর্শে এখন উৎসর্গীকৃত। মানুষকে, অমর করার সাধনায় আমি কুয়াশাকে সাহায্য করব বলে স্থির করেছি।’
জামানের গলার স্বর কেঁপে ওঠে, ‘কিন্তু, লিলির এত বড় সর্বনাশটা তুই কেন করলি, শফি? লিলি যে তোর জন্যে অপেক্ষা করে আছে।’
‘জানি। লিলির জন্যে আমিও বাঁচতে চেয়েছিলাম। কুয়াশার কাছে এসেছিলাম মুক্তি-ভিক্ষা চাইতে। কিন্তু, জামান, দুর্বলতা আমার কেটে গেছে। সামান্য নারীর প্রেম আর আমাকে টলাতে পারবে না। ত্যাগের মন্ত্রে এখন দীক্ষা নিয়েছি। আমার কাছে সব কিছুর মূল্য ফুরিয়ে এখন সবচে’ বড় হয়ে দেখা দিয়েছে বিজ্ঞান সাধনা। আমার যতটুকু সাধ্য আছে তা দিয়ে মানুষের কল্যাণের পথ আমি সুগম করে যেতে চাই।’
জামান তিক্ত হাসল। বলল, ‘একদিনেই যথেষ্ট বক্তৃতা শিখেছিস, শফি। ঢের হয়েছে, আর না। তোদের মত নিমকহারামদের জন্যে আমাকে আরও কিছুদিন বাঁচতে হবে। ভাবিস না তোর নীচতা আমি ভুলে যাব।’
দু’জন দু’জনের দিকে তাকায়। জামানের চোখে জ্বলছে জিঘাংসার আগুন। শফির চোখে-মুখে প্রতিজ্ঞার ছাপ। জামান তীব্র ঘৃণায় যেন পুড়িয়ে দিতে চাইল শফির অস্তিত্ব। শফি কঠোর হয়ে নির্লিপ্ত ভঙ্গিতে দাঁড়িয়ে রইল সামনে।
লাউড স্পীকারের শব্দ বেজে উঠল ঘরের ভিতর। প্রথমে আস্তে, তার পরে স্বচ্ছন্দ ও সুস্থির ভঙ্গিতে একটা গভীর, মিষ্টি কণ্ঠস্বর বলল, ‘জামান, যাকে হত্যা করবে বলে পাতালপুরীতে ঢুকেছ, আমি সেই কুয়াশা বলছি। জানি তুমি আমাকে ঘৃণা করো। তোমার ধারণা তোমার মাকে আমি হত্যা করেছি। তোমার ধারণা ভুল, জামান…’
জামান চেঁচিয়ে উঠল তীব্র আক্রোশে, ‘You rascal! বাজে কথা বোলো না! সাহস থাকে সামনে এসে দাঁড়াও!’
কুয়াশার গলার স্বর তেমনি শান্ত। বলল, ‘হ্যাঁ, তোমার ধারণা ভুল। আমি আজ পর্যন্ত হত্যার জন্যে কাউকে হত্যা করিনি। কুয়াশা ক্রিমিনাল নয়, জামান, খুনী তো নয়ই।’
জামান তেমনি চেঁচিয়ে বলল, ‘তুমি আমার মাকে হত্যা করেছ! তুমি ক্রিমিন্যাল, তুমি একটা জঘন্য খুনী।’
গম্ভীর হয়ে উঠল কুয়াশার গলার স্বর, ‘জীব-বিজ্ঞানের রহস্য ভেদ করার জন্যে বৈজ্ঞানিক গিনিপিগের শরীর কাটাচেরা করেন, একে তুমি হত্যা বলো, জামান? আমার গবেষণার জন্যে প্রয়োজন ছিল বহু জীবন্ত মানুষের শরীর। আমার এই গবেষণা সফল হলে মানুষ মৃত্যুকে জয় করতে পারবে। মানুষকে অমর করার জন্যে আমার এই গবেষণাকে তুমি ক্রাইম বলো, জামান? তোমাদের সভ্য-জগৎ আমার এই সব কার্যাবলীকে অবশ্য ওই নামেই অভিহিত করেছে, আমার গবেষণাকে তারা বলে madness…পাগলামি, আমাকে বলে পাগল, ক্রিমিন্যাল। মানুষের কথায় কিছু যায় আসে না, জামান। নীতি আর আইন মানুষেরই তৈরি। মহৎ আদর্শের জন্যে মানুষ নীতি আর আইন বদলায়, কল্যাণের জন্যে আমিও তাই করেছি। পুরাতন আইন ভেঙে নিজেই নিজের আইন তৈরি করেছি। আমার আইন মানুষের বৃহত্তম কল্যাণের জন্যেই গড়া। Accidentally-আকস্মিকভাবে তোমার স্নেহময়ী মাকে আমার আইনের বলি হতে হয়েছে। একে আমি ত্যাগ বলব, জামান, বলব মহত্তর কল্যাণের জন্যে ক্ষুদ্রতর আত্মত্যাগ…একে হত্যা বলব না।’
জামান দাঁতে দাঁত ঘষে বলল, ‘শয়তান, তোমার দিন শেষ হয়ে এসেছে! অপেক্ষা করো।’
কুয়াশা একটু হাসে। বলে, ‘Accidentally তোমার মা যেমন আমার শিকার হয়েছেন, সেভাবে আমার নিজের হাতে মৃত্যু বরণ করতে হয়েছে আমার বাবাকেও। এজন্য আমার দুঃখ আছে, কিন্তু অনুশোচনা নেই।’
একটু থেমে কুয়াশা বলে, ‘তোমার দুঃখ গভীর তা আমি জানি, জামান। আমাকে ভুল বুঝো না। অবশ্য কিছু যায় আসে না ভুল বুঝলেও। আমার মহা-পরিকল্পনা বাস্তবায়িত না হওয়া পর্যন্ত আমার কাজ আমি করে যাবই। দুনিয়ার কোন শক্তিকে আমি পরোয়া করি না।’
জামান বলল, ‘মি. সিম্পসন সেজে তোমার শিষ্য বলেছিল অতি আত্মবিশ্বাস মানুষের মৃত্যু ডেকে আনে। কথাটা আমি বিশ্বাস করি। তোমার দিনও শিগগিরই ঘনিয়ে আসছে। আইন ভঙ্গ করার জন্যে আর নরহত্যার জন্যে সভ্য পৃথিবী তোমাকে শাস্তি দেবেই। মৃত্যুদণ্ড থেকে তোমার রেহাই নেই। যাক সে কথা, আমাকে তুমি বন্দি করেছ কেন?”
লাউড স্পীকারে কুয়াশার গম্ভীর কণ্ঠস্বর বেজে উঠল, ‘তোমার বন্দিত্ব তুমি নিজেই ডেকে এনেছ। এজন্য আমি দায়ী নই। আমি বরং তোমাকে রক্ষা করেছি।’
‘কিন্তু তোমার দয়া আমি চাইনি, কুয়াশা। আমি তোমাকে ঘৃণা করি। তোমার দয়াকেও ঘৃণা করি। তুমি বরং আমাকে হত্যা করো।’
‘মানুষকে আমি ভালবাসি, জামান। মানুষের দুর্বলতা ক্ষমা করার মত শক্তি আমার আছে। তোমার মাকে আমি হত্যা করেছি, আমার প্রতি তোমার ঘৃণা হওয়া স্বাভাবিক। কিন্তু আমার এই পাতালপুরীতে কিছুদিন তুমি থাকো, স্বাধীনভাবে এখানে চলাফেরা করো। দেখবে যতখানি আমাকে তুমি ঘৃণা করো ততখানি ঘৃণা পাত্র আমি নই।’
কুয়াশার স্থির কণ্ঠস্বর বাজতে লাগল, ‘তুমি পাতালপুরীতে আপাতত বন্দি। কিন্তু এখানকার প্রতিটি মানুষ জানে তুমি আমার সম্মানিত অতিথি। এই পাতালপুরীর যেখানেই যাবে সেখানেই অতিথির সম্মান পাবে তুমি। এ পর্যন্ত এই সম্মান কুয়াশার কাছ থেকে আর কেউ পায়নি। তোমার যদ্দিন খুশি এখানে থাকতে পারো।’
জামান বলল, ‘মনে রেখো যে কয়েকটা মুহূর্ত এখানে থাকব সে ক’টি মুহূর্ত তোমার সর্বনাশ করার চেষ্টাই করব আমি। তোমার দেয়া সম্মান আমার কাছে মূল্যহীন।’
হাসির আওয়াজ বেজে ওঠে মাইক্রোফোনে। কুয়াশা বলে, ‘ক্ষতি করবে? দেখা যাক। শেষ কথা বলি, জামান। যেদিন তুমি ফিরে যেতে চাইবে সেইদিনই তোমাকে সম্মানের সঙ্গে পাঠিয়ে দেয়া হবে বাড়ি। আচ্ছা, শুভ-সন্ধ্যা!’
লাউড স্পীকার স্তব্ধ হয়। জামান তাকিয়ে দেখল ইতিমধ্যে শফিও চলে গেছে ঘর ছেড়ে। ঘরের ভেতর সে একা।রহস্যপুরীর গোলকধাঁধায় নতুন করে প্রতিহিংসার আগুন জ্বলে উঠল জামানের মনে। এই পাতাল থেকে বেরোবার কোন উপায় হয়তো নেই। কিন্তু নিজের জীবন দিয়ে হলেও কুয়াশার গর্বিত শির কি ধুলায় লুটিয়ে দিতে পারা যায় না?
জামানের সময় কাট লাগল এই দুঃসহ অস্থিরতার ভিতর। এই পাতালপুরীতে কখন দিন আসে, কখন রাত নামে কিছু বোঝার উপায় নেই। পাতালপুরীর সর্বত্র হলুদ আলো জ্বলছে। এখানে সময়ের চেহারা একই রকম। জামান উপাদেয় খাবার খেল। দুগ্ধফেননিভ শয্যায় ঘুমাল। শুয়ে বসে কাটাল অনেক সময়। তারপর মনে মনে স্থির সিদ্ধান্ত নিয়ে ঘুরতে বেরোল সে পাতালপুরীর অলিতে গলিতে
প্রাসাদের কয়েকটা কক্ষ পার হয়ে সামনে পা দেবে অমনি দেয়ালে বেজে উঠল লাউড স্পীকার। কে একজন বলল, ‘ওদিকে যাবেন না।’
জামান বলল, ‘কেন?’
লাউড স্পীকারে শোনা গেল, ‘ওটা হচ্ছে শাস্তি-ঘর। এই ঘরের ভিতর ভুল করে সেদিন আপনি ঢুকে পড়েছিলেন। মূর্ছিত অবস্থায় আপনাকে ওই ঘর থেকেই টেনে আনা হয়েছিল।’
জামানের মনে পড়ল সেদিনের কথা। ঘরে ঢুকেই সে ফিসফিস কথা, হাসি আর কান্নার শব্দ শুনেছিল। শব্দটা একবার বাড়ে একবার কমে… একসময় আচমকা ঝড়ের মত প্রবল হয়ে দাঁড়ায় আর একবার থেমে যায় মুহূর্তেই। সুস্থ ও শক্তিশালী যে কোন মানুষকেই মিনিট দুয়েকের ভিতর পাগল করে দেবার পক্ষে ওই শব্দটা যথেষ্ট।
সে বাঁ পাশে ঘুরে হাঁটতে লাগল। কুয়াশা শক্তিশালী সন্দেহ নেই। প্রতি দেয়ালে সে C-CTV ক্যামেরা সংযুক্ত করেছে, যার সাহায্যে প্রাসাদের প্রতিটি প্রাণীর গতিবিধি লক্ষ করা যায়। প্রতি দেয়ালে রয়েছে লাউড স্পীকার।
কুয়াশা পরিকল্পনায় কোন ভুল নেই।
সে হাঁটতে হাঁটতে প্রাসাদের বাইরে এসে দাঁড়াল। জায়গাটা উঠানের মত। উঠানের অপর পারে একটা দোতলা বাড়ির একাংশ দেখা যায়। উঠানে শুয়ে আছে তিনজন দৈত্যাকৃতি মানুষ, দৈর্ঘ্যে তারা হবে আট থেকে দশ ফিট। দু’জন শ্বেতাঙ্গ যন্ত্র দিয়ে তাদের শরীর পরীক্ষা করছে।
জামান অসঙ্কোচে এসে দাঁড়াল শ্বেতাঙ্গ দুটির সামনে। প্রথমে ওরা হকচকিয়ে যায়। ঠিক এই মুহূর্তে ওদের বুকপকেটে রাখা ঘড়ির এলার্ম বেজে উঠল মৃদু শব্দে। একমুহূর্ত বেজেই থেমে গেল শব্দটা। জামান বুঝল শব্দটা আসলে একরকমের সঙ্কেত।
শ্বেতাঙ্গ দু’জনই পরস্পরের দিকে তাকায়। তারপর অপেক্ষাকৃত বয়স্ক লোকটি ফিরে দাঁড়ায় জামানের দিকে। পরিষ্কার গলায় বলে, ‘তুমি আমাদের কাজের ব্যাপারে কিছু জানতে চাও?’
‘হ্যাঁ। তোমরা কী করছ এসব?’
শ্বেতাঙ্গটি বলে, ‘আমরা মানব শরীরের স্পাইনাল কর্ডের ওপর পরীক্ষা চালাচ্ছি। আমাদের এমন কিছু সংখ্যক লোকের দরকার যাদের দৈর্ঘ্য বারো থেকে চোদ্দ ফিট। মেরুদণ্ডের ওপর পরীক্ষা চালিয়ে ইতিমধ্যেই আমরা আশানুরূপ ফল পেয়েছি। যে তিনজন দৈত্যাকৃতি মানুষকে তুমি দেখতে পাচ্ছ ওরা প্রত্যেকেই দৈর্ঘ্যে ছিল মাত্র পাঁচ ফিট এক ইঞ্চি। উপযুক্ত ব্যবস্থায় এদের দৈহিক উচ্চতা বাড়িয়ে আট ফিটের ওপর আনা হয়েছে।
হঠাৎ তিনজন দৈত্যাকৃতি মানুষ করুণ আর্তনাদ করে উঠল। ওদের নগ্ন পিঠের উপর চালানো হয়েছে একটা করে সাঁড়াশি ধরনের লোহার তৈরি যন্ত্র। আর্তনাদ শুনে দ্বিতীয় শ্বেতাঙ্গটি ধমকে উঠল। ধমকে কাজ হলো বটে। আর্তনাদের শব্দটা থেমে গেল। কিন্তু জামান লক্ষ করল হতভাগ্য দৈত্যাকৃতি মানুষগুলোর চোখ- মুখ যন্ত্রণায় বিকৃত আর রক্তিম হয়ে উঠেছে। তিনজনের ভিতর একজনের বয়স এগারোর বেশি নয়। তার মুখ যন্ত্রণায় হাঁ করা, চোখ অর্ধেক বোজা… চোখ দিয়ে পানি গড়িয়ে পড়ছে।
এই দৃশ্য আর দেখতে পারছিল না জামান। সে শ্বেতাঙ্গ দু’জনকে শুষ্ক ধন্যবাদ জানিয়ে সামনের দিকে পা বাড়াল।
উঠান পার হয়ে ছোট দোতলা বাড়িটাতে ঢুকল জামান। কেউ কোথাও নেই। ঘরের ভিতর হলুদ আলো জ্বলছে।
অদৃশ্য দুটি চোখ সর্বদাই অনুসরণ করছে জামান জানত। সে বলল, ‘এই বাড়ির রহস্য জানতে চাই।’
লাউড স্পীকার চালু হলো। টুকটুক শব্দ উঠল প্রথমে। তারপর পরিচিত কণ্ঠস্বরটি বলল, ‘এই বাড়ির নাম হচ্ছে মাস্ক স্টোর। এই বাড়ির যিনি পরিচালক তিনি পৃথিবী-বিখ্যাত একজন রসায়নবিজ্ঞানী। তাঁর অধীনে পৃথিবী-বিখ্যাত আরও পঞ্চাশজন বিজ্ঞানী কাজ করছেন।’
‘কী কাজ করছেন? ‘
অ্যামপ্লিফায়ারে সামান্য হাসির আভাস পাওয়া যায়। লোকটা বলে, ‘কাজের কথা জিজ্ঞেস করছেন? দোতলায় উঠে যান। নিজেই বুঝতে পারবেন।’
জামান সিঁড়ি বেয়ে উপরে উঠল। ঢুকতেই যে ঘর পাওয়া গেল সে ঘর ড্রইংরুম হিসাবে ব্যবহৃত হয় বোঝা গেল। দেয়ালের গায়ে অনেকগুলো বড় বড় কাচের আয়না। লাউড স্পীকার বেজে উঠল, ‘ডান পাশের সোফায় বসুন।’
জামান বসল। দেয়াল আয়নায় তার ছবি ভেসে উঠল।
বহুদিন পর নিজের প্রতিমূর্তি দেখল জামান আর ‘আমি তাহলে বেঁচে আছি’ এই অনুভূতি তীব্রভাবে খেলে গেল তার শরীরের শিরা-উপশিরায়। মায়ের কথা, ঘর-বাড়ির কথা, লিলির কথা মনে পড়ল। এই বন্দি জীবন কদ্দিন চলবে কে জানে? কুয়াশার দয়া- ভিক্ষা প্রাণ গেলেও করবে না জামান।
জামান আয়নায় নিজের মূর্তি দেখল আর কীভাবে কুয়াশার পাতালপুরী থেকে মুক্তি পাওয়া যায় ভাবল। ঠিক এই সময় খাবার ট্রে নিয়ে যে লোকটা ঘরে ঢুকল তাকে দেখে লাফিয়ে উঠল জামান, ‘আরে, হায়দার, তুই এখানে কেন?’
হায়দার জামানদের বাড়ির পুরানো চাকর। ছোটবেলা থেকে কোলে-পিঠে করে জামানকে মানুষ করেছে হায়দার। জামান অবাক হয়ে সম্মুখে দাঁড়ানো হায়দারকে দেখতে লাগল। অবিকল এক চেহারা। এক ভঙ্গি। নিজের ভুল সে বুঝতে পারল। ঠিক এই সময় তার বিস্ময়কে চরমে পৌঁছিয়ে দিয়ে ঘরে ঢুকল একটা লোক,
অবিকল জামানের মত দেখতে। আয়নায় ছায়া পড়ল, জামান তার চেহারার সঙ্গে নকল জামানের প্রতিমূর্তি মিলিয়ে দেখল। এতটুকু খুঁত তার চোখে ধরা পড়ল না।
হায়দার ট্রে ভর্তি খাবার .নামিয়ে দিয়ে নিঃশব্দে সরে পড়েছিল। নকল জামানও কয়েক মিনিট পুতুলের মত দাঁড়িয়ে স্থির গম্ভীরভাবে ঘর ছেড়ে চলে গেল।
লাউড স্পীকার বেজে উঠল দেয়ালে, ‘এই বাড়িতে কি কাজ হয় বুঝেছেন? দৈর্ঘ্য, প্রস্থ আর গলার স্বর বাদে একটা চেহারার সব কিছু বদলে দেবার খুব সহজ উপায় আবিষ্কার করেছেন বৈজ্ঞানিকেরা। ধরুন, আপনি শরীরের দৈর্ঘ্য-প্রস্থ প্রাইভেট ডিটেকটিভ শহীদ খানের মত। গলার স্বরও অনেকটা সেই রকম। এই অবস্থায় আমরা আপনাকে আট ঘণ্টার ভিতর অবিকল শহীদ খান বানিয়ে দিতে পারি, বুঝলেন?’
ক্রোধে জামান দাঁতে দাঁত ঘষল। কুয়াশা একটা ধাড়ী শয়তান। শয়তানের কারখানায় সে এসে পড়েছে। মাস্ক স্টোর ছেড়ে সে বাইরে এল। তার হাত নিশপিশ করছিল। শরীরের ভিতর জ্বলে উঠছিল রাগের বহ্নিশিখা। Kuasha must be killed. সভ্য পৃথিবী থেকে কুয়াশাকে উৎখাত করতেই হবে। নতুবা পৃথিবীকে ভয়াবহ অপরাধের রাজত্বে পরিণত করবে কুয়াশা। সে ক্ষমতা তার আছে। যে কোন সম্রাটের চেয়েও শক্তিশালী আর ক্ষমতাবান ও।
হাঁটতে হাঁটতে সে অপেক্ষাকৃত অন্ধকার একটা স্থানে এসে পৌঁছল। মাথার উপর রুক্ষ পাথরের ছাদ। এখানে-ওখানে ভাঙা পাথর। বহুদূর থেকে একটা অস্পষ্ট জল পড়ার শব্দ আসছে। জামান জিজ্ঞেস করল, ‘কীসের শব্দ পাচ্ছি?’
কোন জবাব এল না। জামান আবার জিজ্ঞেস করল। কোন জবাব এল না এবারও। কী ভেবে হঠাৎ চোখ-মুখ উজ্জ্বল হয়ে উঠল জামানের। এটা তাহলে কুয়াশার C-CTV ক্যামেরার বাইরের জগৎ? অদৃশ্য দুটি চোখে আর তার গতিবিধি ধরা পড়বে না। জামান প্রায় উন্মাদের মত ছুটতে লাগল। ছুটতে ছুটতে একটা পাথরে লেগে হুমড়ি খেয়ে পড়ল। ক্লান্ত, অবসন্ন লাগল শরীর। সে চোখ বুজে শুয়ে রইল কিছুক্ষণ। হঠাৎ আসা উত্তেজনা তার কেটে গেল। সে মনে মনে পাতালপুরীর একটা ম্যাপ আঁকল। জল পড়ার শব্দ আসছে পাতালপুরীর প্রবেশপথ থেকে। চওড়া কাঁধওয়ালা বেঁটে লোকটা সেই প্রবেশপথ পাহারা দেয়। প্রবেশপথের পরেই যে এলাকা সেই এলাকায় কুয়াশার C-CTV ক্যামেরা নেই। এখানে কুয়াশার শাস্তি-ঘর, মাস্ক রুম, গবেষণাগার প্রাসাদ আর চত্বর। তাহলে কুয়াশার নিভৃত কক্ষ কোথায় যেখানে কুয়াশা বাস করে?
জামান উঠে দাঁড়ায়। হঠাৎ তার চোখ পড়ল বাঁ পাশে। সে সন্দেহে, বিস্ময়ে প্রায় চিৎকার করতে যাচ্ছিল। একটা দীর্ঘকায় মূর্তি ছুটে এসে মুখ চেপে ধরল জামানের। ইংরেজিতে বলল, ‘চুপ, কথা বোলো না…কাছেই দাঁড়িয়ে আছে আমাদের হত্যাকারী। সে আমাকে এতক্ষণ খুঁজেছে।’
জামান চাপা গলায় শুধু বলল, ‘কিন্তু আপনি!’
লোকটি ফিসফিস করে বলল, ‘বলছি…চলো, পাথরের আড়ালে গিয়ে বলছি।’থমথম করছিল সারা হলঘর। সারি সারি চেয়ারে বসে আছে অসংখ্য লোক। তাদের ভিতর নারী-পুরুষ দুই-ই আছে। হলঘরের শেষ প্রান্তে উঁচু এক মঞ্চ। মঞ্চে অন্ধকার বিরাজ করছে। ডান দিকে বড় বড় দুটো স্তম্ভের পাশে টেনে আনা হয়েছে কয়েকটা কাঁচের জার, আলমিরা আর শেলফ। কয়েকজন লোক নিঃশব্দে এগুলো টেনে নামাচ্ছে মেঝের উপর। হলঘরে মৃত্যুর মত স্তব্ধতা। হঠাৎ মঞ্চের উপর জ্বলে উঠল একটা লাল গোলাকৃতি বাল্‌ব। সকলেই সচকিত হয়ে বসল। একবার সামান্য মাথা নোয়াল সামনের দিকে। ঘরে পিন-পতন নিস্তব্ধতা। মঞ্চে ধীরে ধীরে উঠল একটি কালো ছায়া। মঞ্চ ছেয়ে গেল মৃদু আলোয়। সবারই নজর পড়ল মঞ্চে দাঁড়ানো কালো ছায়াটির উপর।
‘প্রিয় সহকর্মীবৃন্দ, এই কিছুক্ষণ আগে একটা দুর্ঘটনা ঘটেছে যা আমাদের কল্পনারও বাইরে ছিল। আমাদের টেলিভিশন অপারেটর রহস্যজনকভাবে তার কাজ থামিয়ে দিয়েছে মিনিট কুড়ি আগে। ফলে প্রাসাদের সব যোগাযোগ ব্যবস্থা ছিন্ন হয়ে গেছে। এটা কার কাজ আমি বুঝতে পারছি। যথাসময় উপযুক্ত ব্যবস্থা গ্রহণ করব। আপাতত সংক্ষেপে কতগুলো কথা আপনাদের বলে রাখি। প্রিয় সহকর্মীবৃন্দ, আপনারা শুনে সুখী হবেন আমাদের এতদিনের চেষ্টা সফল হতে চলেছে। বৈজ্ঞানিক ড. ক্লিন্‌সবার্গ অবশেষে মানুষকে অমর করার উপায় আবিষ্কার করেছেন। যতদিন ইচ্ছা এখন মানুষ বাঁচতে পারবে। প্রিয় সহকর্মীবৃন্দ…তাকিয়ে দেখুন কাঁচের ওই জারটার দিকে। এর ভিতর রয়েছে কোটি কোটি টাকার প্রাণকোষ। মানবদেহে এ জিনিস বিশেষ উপায়ে সঞ্চারিত করতে পারলেই মানুষ রক্ষা পাবে জরা ও মৃত্যুর হাত থেকে।
কুয়াশার গলার স্বর গম্ভীর আর থমথমে হয়ে ওঠে। বলে, ‘আমরা মানুষের যৌবনকে যদ্দিন খুশি ধরে রাখতে পারব। সেই ক্ষমতাও আমরা অর্জন করেছি। ড. ক্লিন্‌সবার্গ এখন হাতে-কলমে আপনাদের সেটা দেখিয়ে দেবেন।’
সামনের সারি থেকে নিঃশব্দে উঠে দাঁড়ান দীর্ঘকায় ড. ক্লিন্সবার্গ। এগিয়ে যান কাঁচের জার আর স্ট্রেচারে রাখা বৃদ্ধ ইব্রাহিম চৌধুরীর অজ্ঞান দেহের দিকে। কাঁচের জার থেকে খানিকটা তরল পদার্থ সিরিঞ্জে তুলে নেন ড. ক্লিন্‌সবার্গ। তারপর সেটা সাবধানে ইনজেক্ট করেন ইব্রাহিম চৌধুরীর দেহে।
সবাই রুদ্ধ নিঃশ্বাসে অপেক্ষা করতে থাকে। ড. ক্লিন্‌সবার্গ কাশি দিয়ে গলার স্বর পরিষ্কার করেন। তারপর বলেন, ‘মিনিট কয়েকের ভিতর এক অলৌকিক দৃশ্য আপনারা দেখতে পাবেন। ইব্রাহিম, চৌধুরী আর বৃদ্ধ নেই। তিনি নতুন যৌবন ফিরে পেয়েছেন। আরও একশো বছর বাঁচার মত শক্তি তিনি অর্জন করেছেন!
হলে উপবিষ্ট নর-নারীদের ভিতর আনন্দের মৃদু গুঞ্জরন উঠল। ঠিক এ সময় একঝাঁক বন্দুকের গুলি এসে লাগল স্তম্ভের পাশে রাখা কাঁচের জারে। মুহূর্তেই কোটি কোটি টাকার প্রাণকোষ ভর্তি জারটা ভেঙে খান খান হয়ে যায়। চাপা আর্তনাদে ভরে যায় হলঘর। বিস্ময়ে স্তব্ধ হয়ে থাকে সকলেই। গুলি এসে বিঁধেছে ইব্রাহিম চৌধুরীর গায়ে। তার মর্মান্তিক চিৎকার বেজে উঠেছে।
ঘরের ভিতর একদল সশস্ত্র লোক এসে ঢুকে পড়ে। জামান পিস্তল বের করে পর পর তিনবার গুলি করল কুয়াশার বুক লক্ষ্য করে। চাপা চিৎকার উঠল কোত্থেকে যেন। একটা হলুদ সঙ্কেত কেঁপে উঠল দেয়ালে দেয়ালে। সশস্ত্র বাহিনী গুলিবর্ষণ করতে লাগল ঘরের চারদিক থেকে। ধোঁয়া আর আর্তনাদে ভরে গেল ঘর।
‘কুয়াশা।’
জামান চেঁচিয়ে বলল, ‘এতদিনে আমি প্রতিশোধ নিলাম।’
তার গলার স্বর কাঁপছিল উত্তেজনায়। তার পাশে দাঁড়িয়ে আছেন মি. সিম্পসন। তিনি জামানের টেলিগ্রাম পেয়ে সঙ্কেত মাফিক এই পাতালপুরীতে ঢুকেছেন। তিনিই স্কিন-ওয়ালের ভিতর ঢুকে ওখানকার টেলিভিশন অপারেটরকে বন্দি করেছেন।
ধোঁয়া সরে গেলে ঘরের দিকে লক্ষ করেন মি. সিম্পসন। অবাক হন। ভোজবাজির মত উপবিষ্ট নর-নারীরা মিলিয়ে গেছে। মঞ্চের উপর শুধু দাঁড়িয়ে আছে সেই ছায়া, কুয়াশা। জামান পিস্তল হাতে এগিয়ে যায়। ছায়ামূর্তি তেমনি দাঁড়িয়ে থাকে। এক টানে কালো কাপড় সরিয়েই মি. সিম্পসন ব্যাপারটা বুঝতে পারেন। ছায়ামূর্তিটা আর কিছুই নয়, একটা কাঠের ফ্রেম। ফ্রেমের ভিতর এসে দাঁড়িয়েছিল কুয়াশা। কাঁচের জারের উপর গুলিবর্ষণ হবার পরই, সম্ভবত সে সরে পড়েছে কাঠের ফ্রেম ছেড়ে অন্য কোথাও।
হলের উপবিষ্ট নর-নারীদেরও কেউ নেই। সবাই নির্বিঘ্নে সরে গেছে। শুধু বিছানার উপর পড়ে আছে অজস্র গুলিবিদ্ধ ইব্রাহিম চৌধুরীর প্রাণহীন দেহ।
মি. সিম্পসন ও জামান সশস্ত্র বাহিনী নিয়ে সতর্কভাবে সেই পাতালপুরী অনুসন্ধান করেন। চারদিক নির্জন। পাতালপুরী পরিণত হয়েছে ধ্বংসস্তূপে। কুয়াশা নেই।
পাতালপুরী থেকে বেরোবার পথে পথে প্রহরী মোতায়েন করেছিলেন মি. সিম্পসন। কিন্তু শুধু প্রহরীদের উপর নির্ভর করতে ভরসা হলো না তাঁর। তিনি বাহিনী নিয়ে এগিয়ে চলেন প্রবেশপথের দিকে।
হঠাৎ একটা গুহার ভিতর থেকে লাউড স্পীকারের আওয়াজ এল। মি. সিম্পসন, জামান দু’জনেই চিনল কুয়াশার কণ্ঠস্বর। কুয়াশা গম্ভীর স্বরে বলল, ‘মাটির এক হাজার ফিট নিচে বসে তোমাদের স্মরণ করছি, জামান। বুঝতেই পারছ আমি আমার লোকজনদের নিয়ে সরে গিয়েছি। জামান, তোমাকে অতিথির মর্যাদা দিয়েছিলাম। তুমি সেই মর্যাদা রক্ষা করোনি। মি. সিম্পসনকে তুমিই পাতালপুরীতে ঢোকার সঙ্কেত জানিয়েছিলে। বুঝতে পারছি তোমারই মন্ত্রণায় পাতালপুরীতে ঢুকেই মি. সিম্পসন প্রথমে আমার টেলিভিশন অপারেটরকে বন্দি করেছেন। তাতে করে পুরীর সমস্ত যোগাযোগ ব্যবস্থা বিচ্ছিন্ন হয়ে গেল। আমি ঠিকই অনুমান করেছিলাম…এ সবই তোমার কাজ। তুমি আমার যে ক্ষতি করেছ, জামান, সে ক্ষতি আজ পর্যন্ত কোন মানুষের হয়নি। এতদিনের সাধনায় আমি যা অর্জন করেছিলাম সব তুমি নষ্ট করে দিয়েছ। কোটি কোটি টাকার প্রাণকোষ তুমি নষ্ট করেছ। আমাকে আবার গোড়া থেকে নতুনভাবে সাধনা শুরু করতে হবে। ভাবতে পারো এ কত বড় ক্ষতি আমার? মানুষকে অমর করার কৌশল আমি আবিষ্কার করেছিলাম। তুমি তা ধ্বংস করে দিলে। জামান, তোমাকে যে কোন মুহূর্তে হত্যা করতে পারি আমি। মি. সিম্পসনের কাছে জিজ্ঞেস করে দেখো, সে শক্তি আমার আছে। তুমি যে অপরাধ করেছ তত বড় অপরাধ মানুষের সভ্যতার ইতিহাসে আর হয়নি। তোমার একমাত্র শাস্তি মৃত্যুদণ্ড তোমাকে আমি এক্ষুণি দিতে পারি, জামান। আমার হাত থেকে দুনিয়ার কোন শক্তিই তোমাকে রক্ষা করতে পারবে না। কিন্তু তা সত্ত্বেও তোমাকে আমি ক্ষমা করলাম। কেন? জামান…বলেছি তো, আমি ক্রিমিন্যাল নই। আমি মানুষ। মানুষের পক্ষেই মানুষকে ভালবাসা সম্ভব। আমি তোমাকে দুঃখ দিয়েছিলাম, তাই তোমার ওপর হাত উঠল না আমার। আমি তোমাকে ক্ষমা করে দিলাম। আচ্ছা, চলি। গুডবাই, জামান। গুডবাই, মি. সিম্পসন। আবার আমাদের দেখা হবে।’
কুয়াশার স্বর ডুবে গেল। নীরবে দাঁড়িয়ে রইল জামান। মি. সিম্পসনের চোখে-মুখে মৃদু হাসি ফুটে উঠল। বললেন, ‘তোমার জন্যে আমরা সত্যি গর্বিত, কুয়াশা।’
***শফি বিকেল পর্যন্ত জামানের সঙ্গে থাকল। তারপর সে অস্থির হয়ে উঠল ফেরার জন্যে। লিলি বলল, ‘শফি ভাই, তুমি না হয় আমাদের এখান থেকেই কিছুদিন অফিস করো। তুমি কাছে থাকলে ভাইয়া একটু সুস্থির থাকবে।’
শফি প্রায় বলতে যাচ্ছিল সে চাকরি ছেড়ে দিয়েছে। অনেক কষ্টে নিজেকে সামলায়। বলে, ‘না, লিলি, আমার পক্ষে রাতে এখানে থাকা সম্ভব হবে না। আমি বরং রোজই একবার করে আসব।’
কথাটা রূঢ় শোনাল। লিলি আর কিছু বলল না, পাশের ঘরে চলে গেল। জামানের কাছ থেকে বিদায় নিয়ে শফি রাস্তায় নামল। বিকেল পাঁচটা বেজে গেছে। গুলশানের আকাশে গোধূলির রঙ লেগেছে। গত রাতের কথা ভেবে মন তার চঞ্চল হয়ে উঠল।
গত রাতে সে তার ঘরে এসেছিল। তাকে চিনতে পারেনি শফি। অবশ্য অত অল্প সময়ে কাউকে চেনা সম্ভবও নয়। লোকটা ছিল আপাদমস্তক কালো কাপড়ে ঢাকা। সে চুপি চুপি ঘরের ভেতর ঢুকল। কী করে দরজা খুলল আল্লা মালুম। বই পড়ছিল শফি, মুখ তুলে তাকিয়ে কালো কাপড়ে ঢাকা মূর্তিটাকে দেখে সে চমকে উঠেছিল। লোকটা ধীর গলায় শফিকে চেঁচামেচি করতে নিষেধ করল। পকেট থেকে বের করল লম্বা একটা খাম। খামটা সে টেবিলের উপর রাখল। তারপর বলল, ‘শফি, যে তোমার উপকার করে, কখনও তার অনিষ্ট কোরো না। চলি, গুডনাইট।’
শফি কিছু বলার আগেই লোকটা ঘর ছেড়ে চলে গেল। লোকটা কে তার কিছুটা আন্দাজ করতে পেরেছিল শফি। সে হতভম্ব হয়ে কিছুক্ষণ বসে রইল। সংবিৎ ফিরে আসার পর সে উঠে গিয়ে দরজা বন্ধ করল। ভয়? না, ছোটবেলা থেকে রহস্যের সাথে তার পরিচয় আছে। তার জীবনই একটা রহস্য। ভয় সে সহজে পায় না।
গুলশানের আকাশে গোধূলির রঙ লেগেছে। বড় রাস্তার মোড়ে এসে দাঁড়ায় শফি। গত রাতের ঘটনার কথা ভেবে মন তার চঞ্চল হয়ে উঠল। আজ রাতে তার জীবনের সবচেয়ে উপকারী বন্ধু তার ঘরে আসবে। খামের চিঠিতে সেই কথাই লেখা ছিল। শফি স্কুটারে চেপে বসে। ঢাকেশ্বরী কলোনি যাবে। স্কুটার উদ্দাম বেগে ছুটতে লাগল। শফি নিজের কথা ভাবল। গভীর একটা দীর্ঘশ্বাস বেরিয়ে এল বুক ঠেলে।
পৃথিবীতে একমাত্র আপনজন ছিলেন মামা। বাবা-মা তার জ্ঞান হওয়ার আগেই মারা গিয়েছিলেন। মামা ছিলেন মুহুরী। শফিকে মানুষের মত মানুষ করে গড়ে তোলা তাঁর জীবনের একমাত্র সাধ। পাছে সংসারের ঝামেলায় পড়ে যান এজন্যে তিনি বিয়ে করেননি। শফি ছিল তাঁর আদরের দুলাল। জীবনের স্বপ্ন। মামার স্নেহে, আদরে বড় হয়ে উঠেছিল শফি। মামার স্বপ্ন সফল করে তুলতেই হবে এ ছিল তার কঠোর প্রতিজ্ঞা। কত কষ্ট করেই না তাকে পড়াশোনা করতে হয়েছে। তার পুরস্কারও সে যথাসময় পেল। ম্যাট্রিকে রেকর্ড মার্ক পেয়ে প্রথম হলো। মামার কী আনন্দ সেদিন। গর্বে তাঁর বুক ফুলে উঠেছিল। কিন্তু এই আনন্দ তাঁর স্থায়ী হয়নি। আই. এস. সি. পরীক্ষার ঠিক চার মাস আগে করোনারী থ্রম্বসিস হয়ে হঠাৎ মারা গেলেন মামা। ভেঙে গেল আশা-ভরসা। চূর্ণ-বিচূর্ণ হয়ে গেল অসহায় শফির স্বপ্ন।
সেদিন ছিল রবিবার। আজও শফির স্পষ্ট মনে আছে, সেদিন সন্ধ্যাবেলা পার্কের একটা বেঞ্চিতে বসে বহুদূরের নদী দেখছিল সে, আর নিজের দুর্ভাগ্যের কথা ভাবছিল। আগামীকাল পরীক্ষার ফি জমা দেবার শেষ তারিখ। হাতে একটা পয়সা নেই। কোন সংস্থানও নেই। কলেজের প্রিন্সিপ্যাল সাহেব অবশ্য পরীক্ষার ফি’র টাকাটা পুওর ফাণ্ড থেকে দেবার আশ্বাস দিয়েছেন। কিন্তু এই রকম অভাব-অনটন আর দুশ্চিন্তার ভেতর কি পড়াশোনা হয়? মামা মারা যাবার পর ভবিষ্যতের দুশ্চিন্তায় তার মন ভেঙে গেছে। এই মন নিয়ে আর যাই হোক পড়াশোনা হয় না।
শফি উদাস চোখ মেলে দূরের অস্পষ্ট নদী আর আকাশের তারা দেখছিল। ঠিক এই সময় সে টের পেল কে একজন তার পাশে বসে আছে। শফি তার দিকে তাকাতেই লোকটা স্নিগ্ধ কণ্ঠে বলেছিল, ‘শফি, খুব মন খারাপ তোমার?’
শফি বলেছিল, ‘তা হোক। আপনি কে?’
‘ফ্রেণ্ড। তোমার বন্ধু। কি, বিশ্বাস হয় না?’ লোকটা হেসেছিল, একটু।
অতীতের ঘটনা থেকে শফির মন ফিরে এল বাস্তবে। স্কুটার এসে থেমেছে বাসার কাছে। ভাড়া মিটিয়ে সে নেমে এল গাড়ি থেকে। না, সেই লোকটা সত্যি শফির বন্ধু। কে সেই লোক, কী তার পরিচয় কিছুই জানে না শফি। অন্ধকারে লোকটার চেহারাও ভাল করে দেখতে পারেনি। শুধু তার গলার ভরাট, গম্ভীর স্বর শুনেছিল। লোকটা বলেছিল, ‘আমি কে তা তোমার জানার কিছু প্রয়োজন নেই। আমি তোমার বন্ধু। তোমার মামার মতই একজন হিতৈষী। আমি চাই তুমি লেখাপড়া শিখে বড় হও। দেশের সেবায় নিজেকে উৎসর্গ করো।’
শফি অবাক হয়ে গিয়েছিল সেদিন। লোকটা বলেছিল, ‘আমি সব ব্যবস্থা ঠিক করে তোমার কাছে এসেছি। তুমি হোস্টেলে থাকবে।
‘ন্যাশন্যাল ব্যাঙ্কে তোমার নামে চল্লিশ হাজার টাকা দেয়া হয়েছে। প্রতি মাসে যা তোমার প্রয়োজন তা নিজে সই করে ব্যাঙ্ক থেকে তুলবে। অলরাইট?’
রূপকথার গল্প মনে হয়েছিল শফির। সবটা ব্যাপার স্বপ্ন মনে হয়েছিল। কে এই লোক, কথা নেই বার্তা নেই তার নামে চল্লিশ হাজার টাকা রেখে দিয়েছে ব্যাঙ্কে? লোকটা চলে যাবার পর সব কিছু আজগুবি মনে হয়েছিল তার। উদ্ভট লেগেছিল। বিশ্ববিদ্যালয়ের সব ক’টি পরীক্ষায় সম্মানের সঙ্গে উত্তীর্ণ হয়েছে। প্রতিবার পরীক্ষা পাসের পর এক টুকরো চিঠি আসত তার নামে, ‘কনগ্রাচুলেশন, শফি।’ প্রেরকের নাম ঠিকানা কিছুই থাকত না। শুধু লেখা থাকত বন্ধু। বিশ্ববিদ্যালয়ের শেষ পরীক্ষায় প্রথম শ্রেণীতে সে প্রথম হয়েছিল। পাশ করার সঙ্গে সঙ্গে কাজ জুটে গিয়েছিল বিশ্ববিদ্যালয়ে। ঠিক এই সময় সেই অজ্ঞাতনামা বন্ধুর চিঠি পেয়েছিল শফি। চিঠিতে লেখা ছিল, ‘চাকরি নেয়া তোমার পক্ষে উচিত হবে না, শফি। তোমার নামে আরও কিছু টাকা জমা দেয়া হয়েছে ব্যাঙ্কে। তুমি কেমব্রিজ ইউনিভারসিটিতে নিউক্লিয়ার ফিজিক্স-এ ডিগ্রি নিয়ে এসো। আমার বিশ্বাস তোমার পড়াশোনা এই পর্যায়ে বন্ধ করা ঠিক নয়। ইতি-বন্ধু।’
জী বন্ধুর কথাই রক্ষা করেছিল শফি। Nuclear Physics পড়ার জন্যে সে বিলেতে গিয়েছিল এম. এস. সি. পাশ করার পর পরই। দু’বছর কেমব্রিজ বিশ্ববিদ্যালয়ে পড়াশোনা করেছে। আরও দু’বছর গবেষণা করেছে যুক্তরাষ্ট্রে। ফিরে এসে চাকরি নিয়েছে অ্যাটোমিক অ্যানার্জি কমিশনে। প্রায় দু’বছর চাকরি করেছে শফি। আশ্চর্য, দু’বছরের ভেতর একবারও সেই অজ্ঞাতনামা বন্ধুর কোন নির্দেশ পায়নি। ভেবেছিল অজ্ঞাতনামা সেই রহস্যময় বন্ধু বোধহয় এই বর্তমান অবস্থায়ই খুশি, ঠিক এই সময় চিঠি এল তার। লেখা, ‘শফি, গিভ আপ জব। চাকরি ছেড়ে দাও। এখানে তোমার ভবিষ্যৎ সঙ্কীর্ণ। ইতি-বন্ধু।’
আশ্চর্য হয়েছিল শফি। লোকটা কি জাদুমন্ত্র জানে? অ্যাটোমিক অ্যানার্জি কমিশনে সে যে তার সঠিক গবেষণার সুযোগ আর সরঞ্জামাদি পাচ্ছে না তা সেই রহস্যময় বন্ধু জানল কী করে? শফি একবারও ইতস্তত করেনি। চিঠি পাওয়ার সপ্তাহখানেকের মধ্যেই সে চাকরি ছেড়ে দিল। সবাই খুব অবাক হয়েছে। তাতে শফির কিছু যায় আসে না। যে অজ্ঞাতনামা ব্যক্তি তার জীবনকে চালিত করছে, তার ইচ্ছাই শফির কাছে সবচে’ মূল্যবান। শফি সেই রহস্যময় লোকটিরই হাতে তৈরি একটা ইচ্ছার মূর্তিমান রূপ মাত্ৰ।
ঘরে এল শফি। কাল যে লোকটি চিঠি নিয়ে এসেছিল সে তার উপকারী বন্ধু নয়। বন্ধু আজ রাতে আসবে।
শফি অধীর আগ্রহে অপেক্ষা করতে লাগল।
রাত তখন দুটোর কম নয়। ঢাকেশ্বরী কলোনি অন্ধকারে নিমজ্জিত। এখানে-ওখানে দু’একটা বাতি জ্বলছে। একটা ছায়ামূর্তি রাস্তার পাশের দেয়াল পার হয়ে কলোনির ভিতরে ঢুকল। একটা কুকুর ঘেউঘেউ করে উঠল কোথাও। মূর্তি ভ্রূক্ষেপ মাত্র করল না। সে একবার তীক্ষ্ণ দৃষ্টিতে চারদিকে তাকাল। তারপর কলোনির তিন নম্বর বাড়ির বারান্দায় গিয়ে দাঁড়াল।
শফি শোবার ঘরে বসে বই পড়ছিল। রাত জাগা অভ্যাস আছে। তবু থেকে থেকে ঢুলুনি আসছিল তার। তন্দ্রা ভাবটা জোর করে কাটিয়ে মাথা তুলতেই চমকে উঠল সামনের দিকে তাকিয়ে।
দীর্ঘদেহ, বলিষ্ঠ এক মূর্তি দাঁড়িয়ে আছে তার সামনে। মূর্তিটার মুখে কালো মুখোশ। চোখ দুটি মুক্ত। শফি দেখল মূর্তিটার দু’চোখে ঝরে পড়ছে অপরূপ এক উজ্জ্বলতা।
মূর্তি বলল, ‘শফি, আজ রাতে তোমার ঘরে যার আসার কথা আমি সেই ব্যক্তি।’
শফি নির্বাক বিস্ময়ে তাকিয়ে রইল। কোন কথা বলতে পারল না।
আগন্তুক বলল, ‘আসাদুজ্জামান বুঝি তোমার বন্ধু?”
জামানের সঙ্গে এই রহস্যময় ব্যক্তিটির তাহলে কোন একটা সম্পর্ক আছে, শফি ভাবল। এতক্ষণে সংবিৎ ফিরে পেয়ে সে উঠে দাঁড়ায়। বলে, ‘আপনি বসুন। আপনার অপেক্ষায়ই আমি এতক্ষণ বসে ছিলাম।’
আগন্তুক গম্ভীর হয়ে রইল। শফি চেয়ার এগিয়ে দেয়। বিন্দুমাত্র ব্যস্ত না হয়ে স্থিরভাবে আগন্তুক বলল, ‘আমার সময় অল্প। তোমার সঙ্গে আমার গুরুত্বপূর্ণ আলাপ আছে। তুমি বসো, শফি। শোনো।’সকালবেলায় চায়ের পেয়ালায় চুমুক দিয়ে একটা বিশিষ্ট ইংরেজি দৈনিকের পাতা ওল্টাচ্ছিলেন মি. সিম্পসন। তৃতীয় পৃষ্ঠার দিকেই তাঁর আগ্রহ বেশি। প্রায় মাস দুই ধরে এই দৈনিকটির তৃতীয় পৃষ্ঠায় বিচিত্র ধরনের খুন আর রাহাজানির খবর ছাপা হচ্ছে নিয়মিত।
তৃতীয় পৃষ্ঠা ওল্টালেন মি. সিম্পসন। সেদিনও একটা চাঞ্চল্যকর সংবাদ ছিল। সংবাদটা বাংলা করলে এরকম দাঁড়ায়:
‘বগুড়া, বারো ফেব্রুয়ারী। গতকাল রাত্রিবেলা পল্টন রোডে বিখ্যাত চৌধুরী বাড়িতে এক চাঞ্চল্যকর ঘটনা সংঘটিত হইয়াছে। চৌধুরী বাড়ির বয়োজ্যেষ্ঠ ব্যক্তি যিনি, তাঁহার বয়স একশত পঁচিশ বৎসর। গত বৎসর সরকারি রিপোর্টে তাঁহাকেই দেশের প্রবীণতম ব্যক্তি বলিয়া ঘোষণা করা হইয়াছিল। এই প্রবীণতম ব্যক্তিটির নাম ইব্রাহিম চৌধুরী। ইনি এই বয়সেও নিয়মিত শরীর চর্চা করিতেন। অটুট স্বাস্থ্যের অধিকারী ইব্রাহিম চৌধুরী স্বাস্থ্য সৌন্দর্যে অনেক যুবকেরও ঈর্ষার পাত্র ছিলেন। এই বয়সেও তাঁহার দুই পাটি দাঁত অটুট রহিয়াছে। দৃষ্টিশক্তি স্বাভাবিক রহিয়াছে। ঘটনার বিবরণে প্রকাশ গতকল্য রাত্রিবেলা ইব্রাহিম চৌধুরী তাঁহার শয়ন কক্ষ হইতে নিখোঁজ হইয়াছেন। কে বা কাহারা জানালার শিক গলাইয়া ঘরে ঢুকিয়া জনাব চৌধুরীকে অপহরণ করিয়াছে। এই ঘটনায় শহরব্যাপী চাঞ্চল্যের সৃষ্টি হইয়াছে। গত কয়েক মাস ধরিয়া এইরূপ ঘটনা প্রদেশের বিভিন্ন স্থানে প্রায় প্রত্যহই ঘটিয়া চলিয়াছে। আশ্চর্যের বিষয় এইভাবে যাহাদের অপহরণ করা হইতেছে তাহারা প্রায় সকলেই বৃদ্ধ ব্যক্তি। অপহরণকারীরা বৃদ্ধ ব্যক্তিদের কী উদ্দেশ্যে অপহরণ করে তাহা বোঝা না গেলেও একথা স্পষ্ট হইয়া উঠিয়াছে যে টাকা আদায়ের ফন্দি হিসাবে এইসব অপহরণ কার্য সংঘটিত হয় না। অপহরণকারীরা এই পর্যন্ত কোথাও তাহাদের শিকার গুম করিয়া টাকা দাবি করে নাই। আশঙ্কার বিষয় অপহরণকারীরা অপহরণকৃত ব্যক্তিদের বেশ কয়েকজনকে নিষ্ঠুরভাবে হত্যাও করিয়াছে। হত্যা করিয়া মৃত ব্যক্তির লাশ তাহারা প্রকাশ্যে ফেলিয়া দেয়। তদন্তে দেখা গিয়াছে প্রতিটি লাশেই রহিয়াছে অসংখ্য ক্ষত আর কাটাচেরার দাগ। কিছুদিন পূর্বে গুলশান এলাকায় অনুরূপ অবস্থায় এক মহিলার লাশ পাওয়া গিয়াছিল। পুলিস এই ব্যাপারে তদন্ত করিতেছে বলিয়া বিশ্বাস করি। কিন্তু তাহাদের তদন্তে এই বিচিত্র ডাকাতি আর খুনের রহস্য এতটুকু উদ্ঘাটিত হয় নাই। পুলিস বিভাগের অক্ষম কর্তাদের পক্ষে এই প্রকার পরাজয় অবশ্য নতুন ব্যাপার নহে। কিন্তু যাহারা শান্তিপ্রিয় আর নিরীহ নাগরিক তাহারা এই বিচিত্র ডাকাতি লক্ষ করিয়া ভবিষ্যৎ বিপদের আশঙ্কায় ব্যাকুল হইয়া উঠিয়াছেন। অপহরণকারীদের পরবর্তী শিকার কে তাহা কে বলিবে? সংশ্লিষ্ট কর্তৃপক্ষ এই বিষয়ে তাহাদের যথাযথ কর্তব্য পালন করিবেন এখন পর্যন্ত আমরা সেই আশাই পোষণ করিতেছি।’
মি. সিম্পসন বার দুই খবরটার উপর চোখ বুলান। তাঁর চোখ-মুখ চিন্তাকীর্ণ হয়ে ওঠে। এই বিচিত্র ব্যাপারে পুলিস বিভাগ থেকে স্পেশালভাবে তাঁকে নিয়োগ করা হয়েছে। প্রত্যেক জেলার সংশ্লিষ্ট পুলিস কর্মীরা তাঁর কঠোর নির্দেশে এই বিচিত্র ব্যাপারে সর্বদা সজাগ দৃষ্টি রক্ষা করছে। কিন্তু আজ পর্যন্ত এই অন্তহীন রহস্যের কিছুমাত্র কিনারা করা সম্ভব হয়নি।
মি. সিম্পসন চায়ে শেষ চুমুক দিয়ে একটা সিগারেট ধরান।
তাঁর চিন্তাকীর্ণ মুখে ফুটে ওঠে স্থির গাম্ভীর্য। তিনি টেলিফোনের কাছে এগিয়ে যান। একটা নাম্বার ঘুরিয়ে সহকারী তরিকের সঙ্গে যোগাযোগ করেন।
‘হ্যালো, তরিক…..’
‘ইয়েস, স্যর…’
‘তোমাকে যা বলেছিলাম, করেছ?’
‘করেছি, স্যর। বলেন তো এখনই রিপোর্টটা আপনার কাছে পাঠিয়ে দিই।’ সিম্পসন বলেন, ‘রিপোর্টটা নিয়ে তুমি নিজেই চলে এসো। ওকে?’
‘ইয়েস, স্যর।’
কিছুক্ষণ পর তরিক হোসেন একটা ফাইল নিয়ে ঘরে ঢোকে। ফাইল থেকে পিন-আপ করা সেন্‌সাস অফিসের কয়েক শীট কাগজ সে এগিয়ে দেয় মি. সিম্পসনের হাতে। গভীর মনোযোগের সাথে রিপোর্টটা দেখতে থাকেন মি. সিম্পসন।
কয়েকটা নাম তিনি রিপোর্ট থেকে টুকে নেন আলাদা কাগজে। ডেথ রেকর্ড মিলিয়ে দেখা গেল তিন বছরে তেত্রিশজন প্রবীণ মানুষের ভেতর বাইশজনের মৃত্যু হয়েছে, এগারোজন এখনও জীবিত। বাইশজনের মধ্যে বিশজনেরই অস্বাভাবিক মৃত্যু হয়েছে। বাকি দু’জনের একজন হাঁপানীতে আর একজন ক্যান্সারে মারা গিয়েছে।
দুটো নাম লাল কালিতে দাগ দিলেন মি. সিম্পসন। এক. হাজী মুহিবুল্লা, ১০৮ ডেঙ্গু খাঁ লেন, ওয়ারী, ঢাকা। দুই. জন প্যাট্রিস…পাহাড়তলী, চট্টগ্রাম।
দ্বিতীয়োক্ত ব্যক্তিটি দেশী খৃষ্টান, চাকমা উপজাতির ভূতপূর্ব সর্দার।
এই সময় ক্রিং ক্রিং শব্দে টেলিফোন বেজে উঠল। মি. সিম্পসন গিয়ে টেলিফোন ধরেন। তাঁর চোখ-মুখ অস্বাভাবিক রকম গম্ভীর হয়ে ওঠে। তাঁর গলা চিরে বেরিয়ে আসে একটা কাতর ধ্বনি।
মি. সিম্পসন শুধু বললেন, ‘এ আমি জানতাম, মি. আহমদ!’
টেলিফোন ছেড়ে দিয়ে নিজের চেয়ারে এসে গুম হয়ে বসেন মি. সিম্পসন। তরিক হোসেন চিন্তাকীর্ণ দৃষ্টিতে তাকিয়ে থাকে তাঁর দিকে। নিশ্চয়ই কোন দুঃসংবাদ এসেছে।
মি. সিম্পসন আস্তে আস্তে সহজ হয়ে ওঠেন। বলেন, ‘পাহাড়তলীর সি. আই. ট্র্যাঙ্ককল করেছিল, তরিক। যা ভেবেছিলাম, তা-ই। মি. প্যাট্রিক্সকে কাল ভোর রাতে অপহরণ করা হয়েছে।’
‘বলেন কী, স্যর…’
মি. সিম্পসন ম্লান হেসে বলেন, ‘খবরটা এখনও সংবাদপত্র অফিসের লোকদের কানে যায়নি। নেক্স্ট্ ভিকটিম ইজ প্রবেবলি. হাজী মুহিবুল্লা। এসব কার কীর্তি আমি বুঝেছি, তরিক।’
‘কার, স্যর?’
‘কুয়াশা।’
‘কুয়াশা!’
মি. সিম্পসন উত্তর না দিয়ে নতুন একটা সিগারেটে অগ্নিসংযোগ করেন। নীরবে ধূমপান করতে থাকেন।ক’দিন পরের কথা।
আসাদুজ্জামান সকাল আটটায় শফির ঘরে ঢোকে। তার পরনে একটা ছাইছাই রঙের সামার সুট। হাতে একটা ছড়ি। চোখ-মুখ প্রফুল্ল। ঘরে ঢুকে কৃত্রিম কোপে চেঁচিয়ে ওঠে সে, ‘শফি, এই বুঝি তোর বন্ধুত্ব…সেই যে বিকেলবেলা ডুব দিয়েছিস আর কোন পাত্তা নেই। জানিস এর কী শাস্তি…’
জামান ঠাট্টাচ্ছলে কথাগুলো বলছিল। কিন্তু জামানকে দেখে, তার কথা শুনে কেন যেন প্রবলভাবে চমকে উঠল শফি। তার চোখ-মুখ ছাইয়ের মত সাদা হয়ে যায়। সে বিমূঢ় হয়ে দাঁড়িয়ে থাকে…কোন কথা বলতে পারে না। জামান অবাক হয় এইবার। আরও কাছে এসে বলে, ‘কী রে, তোর চোখ-মুখ এরকম শুকনো কেন? কী ব্যাপার, অসুখ-বিসুখ করেছে?’
‘না, না…অসুখ-বিসুখ করেনি। ভালই আছি।’
‘বেশ, ভাল থাকলেই ভাল…’
ফুর্তিবাজ ছেলে জামান এ ব্যাপারে আর কথা বাড়ায় না। সে পকেট থেকে এক টুকরো চিঠি বের করে শফির হাতে দেয়। বলে, ‘এই দেখ, তোর মৃত্যু পরোয়ানা নিয়ে আমি ঘুরে বেড়াচ্ছি। শ্রীমতি লিলির চিঠি। দু’দিন তুই যাসনি বলে তার মনে হচ্ছে গুলশান এলাকায় জনতা আছে, মানুষ নেই। আমার উপর শ্রীমতির আদেশ হয়েছে জীবিত অথবা মৃত শফিকুর রহমানকে চব্বিশ ঘণ্টার মধ্যে তার সামনে হাজির করা চাই।’
শফি কোন জবাব দেয় না। নিঃশব্দে চিঠিটা পড়ে। লিলি লিখেছে: শফি ভাই, ভারি একটা মানুষ তুমি, যাহোক। আমাদের এমন অবস্থায় দু’দিনের ভেতর একটা সংবাদ নেয়ারও প্রয়োজন বোধ করলে না তুমি? যাকগে, কারও ইচ্ছার উপর জোর খাটাতে চাই না। যদি ইচ্ছা হয় আজ দুপুরবেলা আসতে পারো। ভাইয়া বাজার করবেন, ছোট চাচা নাকি জোগান দেবেন, আর আমি রান্না করব। সবাই মিলে একটা যাতনা ভোলার চেষ্টা করছি বোধহয় এইভাবে।
ইতি-লিলি
চিঠি পড়ে চুপ করে রইল শফি। চোখ দুটি উদাস হয়ে উঠল কেন যেন। জামান বলল, ‘নে, নে… ওঠ… আজ রোববারটা আমাদের ওখানে কাটাবি। দেরি করিসনে। ফিরতি পথে লিলির দু’একজন বান্ধবীকে আবার খবর দিয়ে যেতে হবে।’
শফির বুঝতে বাকি রইল না জামান আজ মুডে আছে। তার মানে আজ জামানের সব কথায় ঠাট্টার রঙ লাগবে। হাসি হয়ে উঠবে অট্টহাসি। জীবন-রসে ভরপুর জামানের সঙ্গে জুটে যেতে উদগ্র ইচ্ছা হলো। কিন্তু দেখতে দেখতে কেন যেন চোখ-মুখ শক্ত আর কালো হয়ে উঠল।
‘জামান, আজ আমি ব্যস্ত আছি। আজ তোদের বাড়িতে যাওয়া কিছুতেই সম্ভব হবে না।
সব আনন্দ নিভে যায় জামানের। দুঃখিত হয়ে বলে, ‘খুব ব্যস্ত আছিস বুঝি? তাহলে তো তোর যাওয়া সত্যি হয় না। ঠিক হ্যায়, দোস্ত, তাহলে চলি। লিলিকে পরে তুই সামাল দিস।’
জামান চলে গেল। এক দৃষ্টে তার যাত্রাপথের দিকে তাকিয়ে রইল শফি। জামান সম্পূর্ণ দৃষ্টির বাইরে চলে যাওয়ার পর সে অস্থির পায়ে ঘরময় পায়চারি করতে লাগল। তার একটা জীবন শেষ হয়ে গেল। শুরু হলো নতুন আর এক ধরনের জীবন। সে কি ভুল পথে পা দিচ্ছে? সে কি জেনেশুনে একটা অন্যায়কে মাথা পেতে তুলে নিচ্ছে না?
শফি ঘরময় পায়চারি করতে লাগল। হঠাৎ তার চেকটার কথা মনে পড়ল। চেকটা ভাঙাতে হবে বাইশ মার্চ, মঙ্গলবার সকাল দশটায়। সাড়ে দশটা থেকে সাড়ে এগারোটা পর্যন্ত একটা ছাইরঙের ছোট অস্টিন সেদিন ব্যাঙ্কের উত্তরমুখো গেটে দাঁড়িয়ে থাকবে। বাইশ তারিখ, মঙ্গলবার। শফি থমকে দাঁড়ায় আর ভেতরে ভেতরে একটা যন্ত্রণা বোধ করে।
.
বাইশ মার্চ, মঙ্গলবার। সকাল দশটা।
দেশের বিখ্যাত ধনপতি সুখলাল মনোহারিয়ার যুবকপুত্র যদুপতি মনোহারিয়ার মার্সিডিস বেঞ্জ গাড়িটা এসে দাঁড়ায় কুমিল্লা কমার্শিয়াল ব্যাঙ্কের সামনে। গাড়ি থেকে হাসিমুখে নেমে আসে যদুপতি মনোহারিয়া। তার পরনে পাতলা যোধপুরী ধুতি। দামী সিল্কের পাঞ্জাবীর উপর কালো জহর কোট। গায়ে লাল পাতলা পাম্প-সু। ধুতির কোঁচাটা পাঞ্জাবীর পকেটে ঢোকানো। গেটের দারোয়ান প্রথমটা তাকে চিনতে পারেনি। চিনতে পেরে তাড়াতাড়ি সালাম ঠুকল। যদুপতি হাসিমুখে এগিয়ে গেল ম্যানেজার মি. শেখের ঘরের দিকে। ঘরে ঢুকতেই মি. শেখ চেয়ার থেকে উঠে দাঁড়িয়ে সাদর অভ্যর্থনা জানান যদুপতিকে।
যদুপতি বলে, ‘আমার সেক্রেটারির টেলিফোন পেয়েছিলেন?’
‘পাব না কেন, স্যর? তারপর কী ব্যাপার?
‘আর বলবেন না। কয়েকটা ব্রাঞ্চ অফিস ওপেন করতে হচ্ছে। বাবা ক’দিনের জন্য করাচী গেছেন। আমাকেই সব ব্যাপারে ছোটাছুটি করতে হচ্ছে।’
ম্যানেজার শেখ যদুপতিকে খুশি করার জন্য আকর্ণবিস্তৃত হেসে বলেন, ‘তা করতেই হবে। আপনিই হলেন সুখলালের বিপুল ধনসম্পদের একমাত্র উত্তরাধিকারী। হেঃ, হেঃ, কলেজ- টলেজ গিয়ে খামোকা সময় নষ্ট করে লাভ কী? তারচে’, ব্যবসাটা এখন থেকে বুঝে নিন…কী বলে, আখেরে সেটাই ভাল।’
‘তা বটে।’
যদুপতি ঘড়ি দেখলেন। একটু যেন ব্যস্ততা ফুটল চোখে- মুখে। বলল, ‘মি. শেখ…আমার চেকটা ক্যাশ করে দিন তাড়াতাড়ি। দ্য সুনার দ্য বেটার।’
‘দিচ্ছি, দিচ্ছি…’
চেকটা হাতে নেন মি. শেখ। ‘টাকার পরিমাণ একটু বেশি দেখছি। দু’লাখ টাকা…ওকে….’
মি., শেখ কলিংবেল টেপেন। তকমা আঁটা বেয়ারা এলে তিনি তার হাতে যদুপতির চেক আর ক্যাশিয়ারের কাছে একটা ব্যক্তিগত নোট দিয়ে পাঠান। হুকুম নিয়ে বেয়ারা চলে যায়।
মি. শেখ যদুপতির দিকে ফিরে তাকিয়ে বলেন, ‘মি. মনোহারিয়া…আপনার কি কোন অসুখ হয়েছিল?’
‘কেন বলুন তো?’
‘আপনার গলার স্বর একটু যেন অন্যরকম। দেখতেও একটু রোগা লাগছে।’
যদুপতির চোখে একটা অস্পষ্ট ভয়ের রেখা ফুটে উঠেই মিলিয়ে যায়। সে বেশ খানিকটা গম্ভীর হয়ে বলে, ‘ঠিকই বলেছেন, মি. শেখ। কিছুদিন আগে অ্যাকিউট থ্রোট ট্রাবল থেকে উঠেছি। এখনও সম্পূর্ণ সেরে উঠিনি।’
‘আশা করি শীঘ্রি সেরে উঠবেন।’
মি. শেখ বিনীতভাবে হাসেন। বলেন, ‘বলুন কী খাবেন, চা না কফি?’
‘নাথিং, মি. শেখ। সব রকম ড্রিঙ্ক কিছুদিনের জন্যে পরিহার করতে আমার চিকিৎসক উপদেশ দিয়েছেন।’
‘তাই নাকি…’
মি. শেখ শুধু একটু হাসেন।
এই সময় ক্যাশিয়ার স্বয়ং বেয়ারাসহ ভেতরে ঢোকে। টাকা ভর্তি এনভেলাপটা নিয়ে হাসতে হাসতে যদুপতি বলে, ‘মি. শেখ…এবার তাহলে উঠি। Already I am late….
টাকা ভর্তি লম্বা এনভেলাপটা পাঞ্জাবীর পকেটে ঢুকিয়ে দেয় যদুপতি। করমর্দন করে ম্যানেজার শেখের সঙ্গে। মি. শেখ যদুপতির সঙ্গে কাউন্টারের দরজা পর্যন্ত আসেন। যদুপতি ঘন ঘন ঘড়ির দিকে তাকাচ্ছিল। আর যেন সে অপেক্ষা করতে পারছে না। যতই সে সরে পড়তে চাইছে মি. শেখ ততই নানা কথায় দেরি করিয়ে দিচ্ছেন। যদুপতি কোনমতে বিদায় নিয়ে মাত্র দরজার দিকে আসছে ঠিক এ সময় পেছন থেকে খসখসে গলায় কে যেন বলল, ‘ওই লোকটাকে আটকান, মি. শেখ। ও যদুপতি নয়। He is a fraud…‘
যদুপতি যেন এই ঘটনার জন্যে আগে থেকেই প্রস্তুত ছিল। কথা শেষ হবার আগেই কাউন্টারে দাঁড়ানো একটা লোক চকিতে প্যান্টের পকেট থেকে ছোট্ট একটা পিস্তল বের করে আনে। পিস্তলের মুখ দিয়ে অগ্নি-বন্যা ছুটে যায় অদূরে দাঁড়ানো বন্দুকধারী সান্ত্রীর ডান কাঁধে। লোকটা আর্তনাদ করে পড়ে যায় আর চোখের পলক না পড়তেই পিস্তলটা গর্জে ওঠে দ্বিতীয় সান্ত্রীর বুক লক্ষ্য করে। তারপর যদুপতি নামধারী লোকটা আর পিস্তলধারী এক ছুটে বেরিয়ে আসে ঘর থেকে।
পেছনে চিৎকারের ঝড় ওঠে। যদুপতি ও তার সঙ্গী ততক্ষণে গিয়ে উঠে পড়েছে দরজার বাঁ দিকে অপেক্ষমাণ বেবী অস্টিনের ভিতর। ইঞ্জিন চালু করাই ছিল। নিমেষে গাড়ি ছুটে চলল মতিঝিল ছাড়িয়ে জনবহুল জিন্না অ্যাভিনিউর দিকে। গাড়িতে বসেই ক্ষিপ্রহাতে ছদ্মবেশটা খুলে ফেলে শফি। মুখে একটা কসমেটিক জাতীয় তেল ব্যবহার করতেই আশ্চর্যভাবে বদলে গেল মুখের রঙ, আদল। সঙ্গী লোকটা এসব কিছুই করল না। সে ধীরস্থিরভাবে বসে পাইপ টানতে লাগল। এদিকে পেছনে সিগন্যাল দিতে দিতে এগিয়ে আসছে একটা তীব্র গতি পুলিসের গাড়ি।
‘You have done well… ‘
পাইপধারী লোকটা অনুত্তেজিত গলায় বলল। তাকে বিন্দুমাত্র উত্তেজিত মনে হলো না। কে বলবে এই লোকটা একটু আগে দু’দুটো লোককে নিজের হাতে গুলি করেছে? তার ভাব দেখে মনে হয় ভরপেট খেয়েদেয়ে বাড়ি থেকে অফিসে যাচ্ছে। লোকটাকে শফি চেনে না। সেই রাতে কুয়াশা কোন ব্যাপারে দুশ্চিন্তা না করতে বলেছিল। শফি বুঝল কুয়াশার প্ল্যান মাফিক লোকটা কাউন্টারে দাঁড়িয়ে ছিল। যথাসময় সে শফিককে কাউন্টার থেকে উদ্ধার করে গাড়িতে নিয়ে এসেছে। উত্তেজনায় সারা শরীর তার টগবগ করে ফুটছিল। কীভাবে গাড়ি নিরাপদ স্থানে গিয়ে পৌঁছবে তা সে বুঝতে পারছিল না।
লোকটা যেন তার মনের কথা টের পেল। বলল, ‘আপনি তৈরি হয়ে থাকুন, মি. শফি। রেল গেটের পাশে আপনাকে নামিয়ে দেয়া হবে। কিছুদূর এগিয়ে একটা স্কুটার পাবেন। ড্রাইভারের পরনে দেখবেন হলুদ রঙের একটা জামা। ড্রাইভারকে আপনি ৩৩২ এই নম্বরটা বলবেন। তারপর স্কুটারে চেপে বসে আপনি সোজা আপনার বাড়ি চলে যাবেন। কেউ আপনার টিকিরও নাগাল পাবে না।’
শফি নিঃশব্দে টাকা ভর্তি এনভেলাপটা তুলে দেয় লোকটার হাতে।
শফি বলল, ‘আর আপনি?’
লোকটা পাইপের পাতলা ধোঁয়া ছেড়ে কিছুক্ষণ চুপ করে রইল। তারপর বলল, ‘আমার সম্বন্ধেও নিশ্চিন্ত থাকুন। আমি আর ড্রাইভার ঠিক উতরে যাব। যাকগে, আপনি দেরি করবেন না, আপনার সময় এগিয়ে আসছে কাছেই….
পেছনে এগিয়ে আসছে পুলিসের গাড়ি। ক্ষিপ্রহাতে গাড়ি চালাচ্ছে ড্রাইভার। একটা ফলের দোকানের সামনে গাড়িটা মুহূর্তকাল থামল। শফি চকিতে নেমে এল গাড়ি থেকে। চোখের পলক না পড়তেই গাড়িটা ছুটে চলল সামনের দিকে। শফি জিনিস কেনার ভান করে এগিয়ে গেল দোকানের দিকে। তার পরনে নতুন পোশাক। রঙ আর পেন্টিং মুছে ফেলার পর তার নিজস্ব চেহারা ফিরে এসেছে। আবার সে শফিকুর রহমানে রূপান্তরিত হয়েছে। পেছন ফিরে সে ফল কিনতে লাগল।
ফল কিনে বেশ কিছুক্ষণ পর সে রাস্তার দিকে ফিরে তাকাল। পুলিসের গাড়ি অন্তত পক্ষে পাঁচশো গজ পেছনে ছিল। ইতিমধ্যে সেটা নিশ্চয়ই এগিয়ে গেছে সামনে। সে বুক ভরে নিঃশ্বাস নিল। নতুন মনে হলো পৃথিবীটা। আর দ্বিধা না করে সে পাশের গলিটা ধরে কিছুদূর এগোল। দেখল একটা খালি স্কুটার দাঁড়িয়ে আছে পথের ধারে। ড্রাইভারের পরনে হলুদ রঙের জামা। সে স্কুটারে চেপে বসল। ড্রাইভার ফিরে তাকাতেই চাপা গলায় বলল ‘332. ‘
মুহূর্তেই বিনয়ী হয়ে উঠল ড্রাইভার। বলল, ‘কোথায় যাব, স্যর…’
একমুহূর্ত দ্বিধা করল শফি। তারপর বলল, ‘গুলশান।’ স্কুটার ছুটে চলল।জামানের বাড়িতে গিয়ে উঠল শফি। জামান বাড়ি ছিল না। লিলিকে শারীরিক অসুস্থতার অজুহাত দেখিয়ে সারাদিন সে ঘরে শুয়ে কাটিয়ে দিল। বিছানা থেকে উঠল একেবারে রাতের খাবারের সময়। ছোট চাচা শফির শরীর অসুস্থ দেখে ডাক্তারের কাছে যাচ্ছিলেন খাবার পর। শফি নিষেধ করল। ছোট চাচা যত না অবাক হলেন তার চেয়ে বেশি অবাক আর মনঃক্ষুণ্ণ হলো লিলি। শফি এদের স্নেহ আর মমতায় কিছুটা বিব্রতবোধ করল। কিন্তু চেষ্টা সত্ত্বেও সহজ হতে পারল না। সে অপেক্ষা করল জামানের জন্যে। রাত এগারোটায়ও যখন জামান ফিরল না তখন সে শুতে গেল। তার ঘুম হলো না সারারাত। সকালের দিকে ভারি একটা তন্দ্রা নামল চোখে। বিছানা ছেড়ে উঠতে বেশ একটু দেরি হলো তার। চা খেয়ে যখন উঠল তখন বেলা ন’টা বেজে গেছে।
শফি সব ক’টা দৈনিক সংবাদপত্র নিয়ে নিজের ঘরে এল। উদগ্র আগ্রহে সংবাদপত্রের পাতা উল্টে গেল। দৈনিক স্বাধীনতা পত্রিকার প্রথম পৃষ্ঠায় ঈপ্সিত খবরটা দেখতে পেল। খবরটা, এরকম:
দেশব্যাপী বিচিত্র উপায়ে ব্যাঙ্ক জালিয়াতি!
ঢাকা ২২ মার্চ। গতকল্য ঢাকায় দুইটি বৃহৎ ব্যাঙ্কে একই সময় এক বিচিত্র উপায়ে টাকা অপহরণ করা হইয়াছে। ব্যাঙ্ক দুইটির একটি দ্য কুমিল্লা কমার্শিয়াল ব্যাঙ্ক, অপরটি দ্য প্রভিনশিলে ব্যাঙ্ক। শুধু এই দুইটি ব্যাঙ্কেই নহে, দেশের বৃহত্তম বন্দর চাঁ জনবহুল নগরী খুলনা এবং উত্তরবঙ্গের বৃহত্তম শহর রাজশাহীতেও একই সময় একইভাবে সম্ভবত একই দলের দ্বারা অনুরূপ লুণ্ঠন কার্য সম্পন্ন হইয়াছে। চট্টগ্রাম, খুলনা এবং রাজশাহীর ব্যাঙ্ক লুটের সংবাদ পাওয়া গিয়াছে গতকল্য দুপুর একটার বিশেষ ট্র্যাঙ্ককল যোগে। দেখা যায় সব কয়টি ক্ষেত্রে দুষ্কৃতিকারীরা একই পন্থা অবলম্বন করিয়াছিল। দ্য কুমিল্লা কমার্শিয়াল ব্যাঙ্কের ম্যানেজার মি. শেখের সহিত আমাদের বিশেষ প্রতিনিধির সাক্ষাৎকার হইতে জানা যায় যে, গতকল্য প্রদেশের বিখ্যাত ধনপতি সুখলাল মনোহারিয়ার একমাত্র পুত্র যদুপতি মনোহারিয়ার সেক্রেটারি সকাল ন’টা পনেরো মিনিটের সময় ব্যাঙ্ক ম্যানেজার মি. শেখকে টেলিফোন করেন। টেলিফোনে সেক্রেটারির মাধ্যমে মি. যদুপতি জানান যে বিশেষ প্রয়োজনে দুই লক্ষ টাকা ব্যাঙ্ক হইতে তোলা দরকার বিধায় তিনি নিজেই ব্যাঙ্কে আসিতেছেন। মি. যদুপতি শেখের বিশেষ পরিচিত ব্যক্তি। স্বয়ং যদুপতি যেখানে ব্যাঙ্কে আসিতেছেন সেখানে টাকা তোলার ব্যাপারে মি. শেখের কোন সন্দেহই জাগে নাই। মি. শেখ টেলিফোন ছাড়িয়া দিয়া যদুপতির আগমন অপেক্ষায় নিজের ঘরে বসিয়া থাকেন। বেলা দশটায় যদুপতি মি. শেখের কক্ষে প্রবেশ করেন। যদুপতির কণ্ঠস্বর কিছু অচেনা ঠেকিতেছিল বটে কিন্তু চেহারায় ও আচার-আচরণে যদুপতি নামধারী দস্যু এমন নিখুঁত ছিল যে মি. শেখ একবারও অন্য কিছু সন্দেহ করিতে পারেন নাই। মি. শেখ স্থির বিশ্বাসে দুই লক্ষ টাকার চেক ভাঙাইয়া তাহা যদুপতির হাতে অর্পণ করেন। যাহা হউক, মি. শেখের কক্ষ ত্যাগ করিয়া যদুপতি নামধারী ব্যক্তি টাকাসহ দরজার দিকে আগাইয়া যায়। যদুপতি দামী মক্কেল বিধায় মি. শেখ দরজা পর্যন্ত যদুপতিকে আগাইয়া দিতে যান। দরজার পাশে দাঁড়াইয়া মি. শেখ ও যদুপতির মধ্যে ব্যবসা- সংক্রান্ত ব্যাপারে দু’একটা সাধারণ মন্তব্যের বিনিময় হইতেছিল, ঠিক সেইসময় ব্যাঙ্কের ক্যাশিয়ার আলী আশরাফ এন্ট্রি বইয়ে চেক রাখিতে গিয়া ভয়ে বিস্ময়ে চিৎকার করিয়া উঠে। যদুপতির চেক শেষ বারের মত পরীক্ষা করিতে গিয়া ক্যাশিয়ার আলী আশরাফ যাহা দেখিয়াছে তাহা সত্যি বিস্ময়জনক। পরীক্ষা করিতে গিয়া দেখা গেল সইয়ের জায়গা হইতে যদুপতির সইটি বেমালুম উবিয়া গিয়াছে। প্রথমে নিজের চক্ষুকেও সে বিশ্বাস করিতে পারে নাই। ভালরকম পরীক্ষা করিয়া সে দেখিল সত্যি সত্যি চেকে কারও সই নাই। তখনও কাউন্টারের দরজার কাছে যদুপতি দাঁড়াইয়া মি. শেখের সঙ্গে কথা বলিতেছে। ক্যাশিয়ার আলী আশরাফ চিৎকার করিয়া বলিয়া উঠে, ‘ওই লোকটাকে ছাড়বেন না, স্যর, ও একটা প্রতারক…যদুপতি নয়।’ ঠিক এই সময় কাউন্টারে দাঁড়ানো একটা লোক দুই দরজার বন্দুকধারী দুই সান্ত্রীকে চোখের নিমেষে গুলি করে এবং যদুপতি নামধারী প্রতারক আর সে ছুটিয়া বাহিরে চলিয়া যায়। বাহিরে অপেক্ষমাণ একটি অস্টিন গাড়িতে চড়িয়া দুষ্কৃতিকারীরা মতিঝিল এলাকা হইতে দ্রুতবেগে বাহির হইয়া আসে। তৎক্ষণাৎ পুলিসে খবর দেয়ায় কয়েকটা দ্রুতগামী পুলিসের গাড়ি মতিঝিল এলাকায় বিভিন্ন রাজপথে ছড়াইয়া পড়ে। ইহাদের মধ্যে পুলিস ইন্সপেক্টর মোবারক আলীর গাড়িটি বর্ণিত গাড়িটাকে নাজ সিনেমা হলের নিকটস্থ প্রদর্শনীয় কামানের কাছে দেখিতে পায়। তখন দুইটা গাড়ির দূরত্ব অনুমান চারশো গজ। অস্টিন গাড়িটি জনবহুল নওয়াবপুর রোডের ভিতর দিয়া আশ্চর্য কৌশলে কোন একটি গলির ধাঁধায় হারাইয়া যায়। ইহার পর কোথাও গাড়িটিকে দেখা যায় নাই।
দেশের তিনটি শহরেও একই পদ্ধতিতে জালিয়াতির কার্য সম্পন্ন হইয়াছে। একমাত্র কুমিল্লা ট্রেডিং ব্যাঙ্কেই দুষ্কৃতিকারী প্রায় ধরা পড়িতে পড়িতে বাঁচিয়া গিয়াছে। তাছাড়া আর সব কয়টি ক্ষেত্রে কোন সন্দেহ গজাইবার পূর্বেই দুষ্কৃতিকারীরা নির্বিঘ্নে টাকা লইয়া সরিয়া পড়িতে সমর্থ হইয়াছে। সব ক্ষেত্রেই দুষ্কৃতিকারীরা ডিপোজিটারের নিখুঁত ছদ্মবেশ ধারণ করিয়া ব্যাঙ্ক কর্তৃপক্ষের চোখে ধূলি দিতে সমর্থ হইয়াছে। ইহা অনুমান করা সহজ যে দীর্ঘদিনের প্রস্তুতি এবং পরিকল্পনা এই ব্যাঙ্ক-জালিয়াতির পিছনে কাজ করিয়াছে। এই বিচিত্র জালিয়াতিতে ছদ্মবেশ ও সই করার ব্যাপারে অত্যন্ত উন্নতমানের বৈজ্ঞানিক পন্থা অবলম্বন করা হইয়াছিল বলিয়া মনে হয়। সর্বমোট পাঁচ লক্ষ টাকা বিভিন্ন ব্যাঙ্ক হইতে অপহৃত হইয়াছে। এই ব্যাপারে জোর পুলিসী তদন্ত চলিতেছে।
সব ক’টি কাগজেই এই সংবাদ ফলাও করে ছাপা হয়েছে। সংবাদপত্রের উপর চোখ বুলিয়ে শফি যেন খানিকটা আশ্বস্ত হয়। কিন্তু তার বুকের অস্থিরতা আর উদ্বেগ এতটুকু কমেনি। জামান আর লিলির কথা ভাবলে নিজেকে তার হীন বিশ্বাসঘাতক বলে মনে হয়। নিজেকে সে কখনও ক্ষমা করতে পারে না। কুয়াশার হাতছানি শেষ পর্যন্ত তাকে কোথায় নিয়ে যাবে তা ভাবতে পারে না শফি। যদি পারত তাহলে নিজেকে নিজে সে বাধা দিত। কিন্তু কৃতজ্ঞতাবোধের কাছে বিবেক হেরে গেছে। কুয়াশার ঋণ শোধ করতে গিয়ে অনেকদূর সে এগিয়ে গেছে। আর পেছনে ফেরা যায় না।
কিছুক্ষণ পর লিলি এল। বলল, ‘জামান ভাই তোমাকে ডাকছে।’
‘জামান ফিরেছে নাকি?’
‘হ্যাঁ, অনেক রাতে ফিরেছিল। এইমাত্র ঘুম ভেঙে উঠে তোমার কথা শুনেছে।’
‘আমি যাচ্ছি।’ শফি একটু ইতস্তত করে বলল।
লিলির কী যেন বলার ছিল। সে চুপ করে দাঁড়িয়ে রইল। তার বাসন্তী রঙের শাড়ির আঁচল উড়তে লাগল বাতাসে। লিলির নিটোল চোখে-মুখে রক্তিম হয়ে উঠেছে কী এক গোপন ভাষার পরশ।
শফি বলল, ‘তুমি কিছু বলবে, লিলি?’
লিলি জবাব দিল না একথার।
শফি ডাকল, ‘লিলি।’
‘বলো।’
‘আমার ব্যবহারে তোমরা খুব ক্ষুব্ধ হয়েছ, না?’
লিলি হাসল। পূর্ণ দৃষ্টিতে তাকাল শফির দিকে। বলল, ‘যাক ওসব কথা। তুমি ভাইয়ার ঘরে যাও…আমি রান্নাঘরে যাচ্ছি।’
লিলি চলে যায়।
শফি একটু সহজ হওয়ার চেষ্টা করল। যা হয়েছে বেমালুম যদি ভুলে থাকা যেত। যা হবে তার পরিণাম সম্পর্কে মনে যদি কোনরকম চিন্তা না আসত!
জামান কাপড় পরছিল। গম্ভীর চোখ-মুখ। শফিকে দেখে একটু হাসল।
‘আয়…’
‘তুই কোথাও যাচ্ছিস?’
‘হ্যাঁ।’
‘কোথায়?’
‘ভদ্রলোকের নাম মি. সিম্পসন। শহীদ খানের কথা তোর নিশ্চয়ই মনে আছে; তিনিই আমাকে আই. বি. বিভাগের উচ্চপদস্থ কর্মচারী মি. সিম্পসনের সাহায্য নিতে বলেছিলেন। ভদ্রলোক খুবই নির্ভরযোগ্য। তাঁর সঙ্গেই দেখা করতে যাচ্ছি।’
ক্ষত-বিক্ষত শফির চোখ-মুখে নিদারুণ হতাশার ছায়া ফুটে ওঠে। তা লক্ষ করে জামান বিস্মিত হয়। ক’দিন থেকে শফির আচার-ব্যবহার অত্যন্ত সন্দেহজনক হয়ে উঠেছে। সে নাকি চাকরি ছেড়ে দিয়েছে, অনেক রাতে বাসায় ফেরে…আর সর্বক্ষণ কী এক অস্থিরতায় ছটফট করে বেড়ায়। ব্যাপার কী?
কাপড় পরা শেষ হয়েছে জামানের। সে এগিয়ে আসে শফির কাছে। শফির কাঁধে একটা হাত রেখে বলে, ‘তোর কী হয়েছে, শফি?’
শফির একবার ইচ্ছে হলো ছেলেবেলার বন্ধু জামানকে সব কথা খুলে বলে। বিবেকের দংশন সে আর সহ্য করতে পারছে না। কুয়াশার গম্ভীর, ভয়াল অথচ ব্যক্তিত্বসম্পন্ন কণ্ঠস্বর সেই মুহূর্তে কানে বাজতে লাগল তার। নিজেকে সে সামলে নিল। বলল, ‘কিছু হয়নি তো।’
‘কিছু লুকোবার চেষ্টা করিসনে, দোস্ত। সব কথা আমাকে খুলে বল।’
শফি জোর করে হেসে বলল, ‘জামান, জীবন একটা রূঢ় বাস্তব। ইচ্ছে করলেই সব কিছু যদি করা যেত তাহলে আর কিছু দুঃখ থাকত না। আমাকে নিয়ে বৃথা চিন্তা করিসনে ভাই। আমি জন্ম-দুঃখী। দুঃখ আমার কপাল।’
জামান আর কথা বাড়াল না। কিন্তু তার মনে সন্দেহ জেগে উঠল। কী হয়েছে শফির? তার নির্ঝঞ্ঝাট জীবনে হঠাৎ কী হলো?
সে প্রসঙ্গ বদলিয়ে বলল, ‘যাকগে, তোর ব্যক্তিগত প্রসঙ্গ নিয়ে আলাপ করে তোর বিরক্তির কারণ হতে চাই না। তুই আমার সঙ্গে যাবি?’
‘কোথায়?’
‘মি. সিম্পসনের কাছে?’
শফি কী যেন ভাবল। তার মন বলল, এক পা বাড়িয়ে বসে আছ, শফি। সময় আছে, অবস্থার সঙ্গে তাল মেলাও। নতুবা দু’নৌকায় পা দিতে গিয়ে ডুবে মরবে।
শফি বলল, ‘যাব।’মাটির নিচে এক প্রাসাদোপম অট্টালিকা। বিভিন্ন কক্ষে আলো- বাতাসের নিখুঁত ব্যবস্থা। প্রত্যেক কক্ষেই একটি করে বৈদ্যুতিক ঘণ্টা। অট্টালিকাটি তিন ভাগে বিভক্ত। একটি ভাগে গবেষণা কেন্দ্র, দ্বিতীয় ভাগটি রহস্যময় অট্টালিকার অধিবাসীদের বিশ্রামস্থল। অট্টালিকার তৃতীয় অংশ বাকি দুটি অংশ থেকে সম্পূর্ণভাবে বিচ্ছিন্ন। অধিবাসীদের সকলেই জানে অট্টালিকার তৃতীয় অংশে এই বিপুল গবেষণা কেন্দ্রের যিনি পরিচালক তিনি বাস করেন। তাঁর বিষয়ে অধিবাসীদের আর প্রায় কিছুই জানা নেই।
তখন বেলা দ্বিপ্রহর। গবেষণা কেন্দ্রের বৈদ্যুতিক ঘড়ির কাঁটা অবিরাম গতিতে এগিয়ে চলেছে। বিভিন্ন কক্ষে গবেষকরা তাদের নিজ নিজ কাজে ব্যস্ত।
গবেষণা কেন্দ্রের একটি বৃহৎ কক্ষের দুগ্ধফেননিভ শয্যায় এক বৃদ্ধ। তার চোখে-মুখে দুশ্চিন্তার ছাপ। বার বার বৃদ্ধ ঠোঁট কামড়াচ্ছিল আর বিড়বিড় করে কী যেন বলছিল।
এই সময় মুখোশধারী এক ব্যক্তি ঘরে ঢুকল। পেছনে আর এক ব্যক্তি। মুখোশ নেই। চ্যাপ্টা মুখ। পাতলা ধূসর রঙের দাড়ি। চোখ দুটি ভাবলেশহীন। দীর্ঘকায়, বলিষ্ঠ দেহ।
বৃদ্ধ মুখোশধারীকে দেখে উঠে বসে বিছানা থেকে। আক্রোশ ফেটে পড়ছে তার চোখ দুটি থেকে। চেঁচিয়ে বলল, ‘শয়তানের দল, কেন আমাকে এভাবে চুরি করে এনেছ? তোমাদের মতলবটা কী?’
মুখোশধারী স্থির শান্ত কণ্ঠে বলল, ‘চিৎকার করবেন না, চৌধুরী সাহেব। চিৎকারে কোন ফল হবে না। আপনি এখন পাঁচশো ফিট মাটির তলায় আছেন। আপনার চিৎকার কেউ শুনতে পাবে না।’
‘কিন্তু কেন? কেন আমাকে এভাবে আমার শান্তির সংসার থেকে ছিনিয়ে এনেছ? কী আমার অপরাধ?’
মুখোশধারী বলল, ‘আপনাকে ছিনিয়ে আনার উদ্দেশ্য একটা নিশ্চয়ই আছে। তা কিছুক্ষণের মধ্যেই আপনি জানতে পারবেন।’
বৃদ্ধ ইব্রাহিম চৌধুরী রাগে, দুঃখে কেঁদে ফেলে। বলে, ‘দোহাই, বাবা। আমাকে তুমি দয়া করে ছেড়ে দাও। আমাকে এভাবে আর কষ্ট দিয়ো না।’
মুখোশধারী কোন উত্তর দিল না। চুপ করে দাঁড়িয়ে রইল। তার মনে পড়ছিল বহুদিন আগের আর এক বৃদ্ধের মরণ- চিৎকারের কথা। বৃদ্ধ চিৎকার করে বলেছিল, ‘মেরে ফেলো। পায়ে পড়ি। আমায় মেরে ফেলো!’ সেই বৃদ্ধ ছিল তারই জনক! মুখোশধারী মুহূর্তের জন্য অন্যমনস্ক হয়ে পড়েছিল। সে নিজেকে সামলে নেয়। পেছনের দিকে ফিরে তাকিয়ে বলে, ‘মান্নান, ডক্টর ক্লিন্সবার্গ তৈরি আছেন?
মান্নান বলল, ‘তিনি তাঁর ঘরে অপেক্ষা করছেন।’
‘ওঁকে নিয়ে যাও।’
মান্নান এগিয়ে যায় বৃদ্ধের দিকে। বৃদ্ধ ইব্রাহিম চৌধুরী চিৎকার করতে থাকে। মান্নানের চোখ-মুখ নির্লিপ্ত, কঠোর। সে সুইচবোর্ডের 05 সুইচটা টিপে দেয়। সঙ্গে সঙ্গে বিছানা সুদ্ধ ইব্রাহিম চৌধুরী তলিয়ে যায় নিচে।
মুখোশধারী বলে, ‘তুমি এবারে যাও, মান্নান।’ মান্নান মাথা নুইয়ে ঘর ছেড়ে চলে যায়।
মুখোশধারী একা। সে ঘর থেকে বেরিয়ে সরু বারান্দায় নামল। দীর্ঘ বারান্দাটি উজ্জ্বল আলোয় আলোকিত। দু’পাশে নানা আয়তনের কক্ষ। প্রতিটি কক্ষই ভিতর থেকে বন্ধ।
মুখোশধারী হাঁটতে লাগল। দীর্ঘ বারান্দা পার হয়ে উপরে ওঠার সিঁড়ি। নিচে বাঁ দিক জুড়ে হলঘর। মুখোশধারী সিঁড়ি বেয়ে অন্ধকারে উঠে গেল। কোথায় গেল বোঝা গেল না।
ডক্টর ক্লিন্সবার্গ তাঁর ঘরে বসে যন্ত্রপাতি পরীক্ষা করছিলেন। সামনের টেবিলে কৃত্রিম উপায়ে অজ্ঞান করা ইব্রাহিম চৌধুরীর দেহ শায়িত। একটা লম্বা কাঁচের শেলফের উপর লেখা আছে Immortal Cell. শেলফের ধূসর রঙের টিউবের ভেতর খানিকটা তরল পদার্থ। একপাশে ইংরেজিতে লেখা Deoxyribonucleic Acid.
ড. ক্লিন্‌সবার্গ যন্ত্রপাতি ঠিক করেন। তাকে দু’জন সার্জন আর দু’জন নার্স সাহায্য করছে। সারা ঘরে বিরাজ করছে প্রগাঢ় নিস্তব্ধতা। এই সময় ঘরের দেয়ালের পাশে একটা গোলাকৃতি বাল্ব লাল হয়ে ওঠে। সঙ্গে সঙ্গে মুহূর্তকালের জন্যে তীব্র হিস্ হিস্ একটা শব্দ শোনা গেল। ড. ক্লিন্‌সবার্গ, সার্জন ও নার্স দুটি বিনীত ভদ্রতায় নিঃশব্দে সামান্য মাথা নোয়ান।
লাল বাল্বটি জ্বলে ওঠার অর্থ দেয়ালের ভিতর গবেষণা কেন্দ্রের পরিচালকের দুটি অদৃশ্য চোখ সক্রিয়।
ড. ক্লিন্‌সবার্গ ও সার্জন দুটি উঠে দাঁড়ান। প্রথমে পেট পর্যন্ত চিরে ইব্রাহিম চৌধুরীর ফুসফুস টেনে বার করা হলো। ড. ক্লিন্সবার্গ একটা যন্ত্রের সাহায্যে ফুসফুসের রক্তচাপ আর ক্রিয়াশক্তি টুকে নেন। তাঁর নির্লিপ্ত চোখজোড়ায় কেন যেন এক টুকরো উজ্জ্বলতা ফুটে উঠেই মিলিয়ে গেল। নিপুণ হাতে ছুরি চালিয়ে এরপর তিনি হাত, তলপেট আর ঘাড়ের পেছনকার কিছু মাসল, চামড়া আর সেল কেটে নেন। ক্ষতস্থানে লাগিয়ে দেয়া হলো অনুরূপ সামর্থ্যের মাসল, চামড়া আর সেল। এরপর ড. ক্লিসবার্গ যন্ত্রচালিতের ন্যায় ইব্রাহিম চৌধুরীর শরীরের বিভিন্ন অংশ কেটে শরীরের DNA পরীক্ষা করেন। যথাসময় শরীরের ক্ষতস্থানগুলো সেলাই করে ওষুধ দিয়ে বেঁধে দেয়া হলো। ড. ক্লিন্সবার্গ একটা কাঁচের জার থেকে বেরিয়ে আসা রবার টিউব সংযুক্ত করেন ইব্রাহিম চৌধুরীর গায়ে।
সেদিনকার মত তাঁর কাজ শেষ হয়। ড. ক্লিন্সবার্গ এগিয়ে যান ঘরের এককোণে রাখা একখানা বেতারযন্ত্রের দিকে। দেয়ালের গোল লাল বাল্বটা তখনও জ্বলছে। ড. ক্লিন্সবার্গ আস্তে আস্তে সেই বেতারযন্ত্রের কাছে মুখ নিয়ে বলেন, ‘Examination is over. 20% cells are dead. Enormous vigours in tissues found. Full reports will be sent three hours later. ‘
লাল বাল্বটা মুহূর্তকাল পরেই নিভে যায়। তীব্র হিস্ হিস্ শব্দটা একবার উঠেই মিলিয়ে গেল।হাজী মুহিবুল্লার বাড়ি।
রাত এগারোটা। গলির মোড়ে ল্যাম্প পোস্ট জ্বলছে। নিচে ঘুমিয়ে আছে আপাদমস্তক কাঁথা মুড়ি দিয়ে একটা ভিখারী। গলির মোড়ে একটা বিকল ভাড়াটে ট্যাক্সি দাঁড়িয়ে আছে তোবড়ানো দেহ নিয়ে। গলি নির্জন হয়ে এসেছে এতক্ষণে। বিটের পুলিস টহল দিয়ে বেড়াচ্ছে চারদিকে।
মি. সিম্পসন, তাঁর সহকারী তরিক হোসেন, কয়েকজন পুলিস অফিসার আর জামান নিঃশব্দে বসে আছে হাজী মুহিবুল্লার ড্রইংরুমে।
জামানের হাতে একটা চিঠি। চিঠিটা মি. সিম্পসনের কাছে লিখেছে কুয়াশা। সংক্ষিপ্ত চিঠি। কুয়াশা লিখেছে, ‘মি. সিম্পসন, আপনি ঠিকই ধরেছেন, আমার পরবর্তী শিকার হাজী মুহিবুল্লাই বটে। আমার গবেষণা কাজের জন্যে হাজী মুহিবুল্লার মত আরও বহু লোক দরকার। আস্তে আস্তে সব লোকই সংগ্রহ করে চলেছি এবং গবেষণার শেষ পর্যায়ে না পৌঁছানো পর্যন্ত আমার কাজ আমি করে যাবই। হ্যাঁ, ব্যাঙ্ক লুটও আমার কাজ। ব্যাঙ্ক লুট করে অতি সামান্য টাকা পাওয়া গেছে। এ টাকায় আমার প্রয়োজন মেটার নয়। শিগগিরই নতুন উপায়ে অর্থ সংগ্রহের ব্যবস্থা করব। আপনাদের সাধ্য থাকে বাধা দেবেন। মি. সিম্পসন, আমি আপনার উন্নত চরিত্রের একজন ভক্ত বটে। কিন্তু আমার যোগ্য প্রতিদ্বন্দ্বী আমি আপনাকে এখনও মনে করি না। ১ এপ্রিল রাত্রিবেলা আমি হাজী মুহিবুল্লাকে তার বাড়ি থেকে অপহরণ করব। পারেন তো বাধা দেবেন। আপনি আমাকে ধরার জন্যে ফিরছেন। আপনাকে একটা সুযোগ দেয়া প্রয়োজন মনে করলাম।
ইতি-কুয়াশা’
জামান চিঠি পড়ে শেষ করে সেটা মি. সিম্পসনের হাতে ফেরত দিল। মি. সিম্পসনের ঠোঁটে মৃদু হাসি। বললেন, ‘আমার বিশ্বাস কুয়াশার দিন শেষ হয়ে এসেছে। অতিরিক্ত আত্মবিশ্বাস মৃত্যুর কারণ হয়, কুয়াশারও তাই হয়েছে।’
একজন পুলিস অফিসার, নাম মোজাম্মেল হক, বলল, ‘লোকটা, স্যর, আমার মনে হয়, ধাপ্পা মেরে আমাদের ‘এপ্রিল ফুল” করতে চাইছে।
‘কুয়াশা কখনও কোন বাজে কথা বলে না। দেখা যাক কী হয়…
‘কিন্তু, স্যর…
মোজাম্মেল হক বললেন, ‘বাড়ির চারদিকে পুলিস পাহারা, আশপাশের সব ক’টা গলির মোড়ে পুলিস, হাজী সাহেবের ঘরে পর্যন্ত দু’জন প্রহরী মোতায়েন করা হয়েছে…এ অবস্থায় কীভাবে কুয়াশা তার কাজ হাসিল করবে?’
‘ব্যাপারটা অসম্ভবই মনে হচ্ছে…
মি. সিম্পসন স্বভাবসিদ্ধ মৃদু কণ্ঠে বলেন, ‘কিন্তু কুয়াশা চিরকাল অসম্ভবকেই সম্ভব করে এসেছে। ধরুন এমনও হতে পারে আপনিই কুয়াশা… পুলিস অফিসার মোজাম্মেল হক সেজে আমাদের চোখে ধুলো দিতে এসেছেন।’
‘কী যে বলেন, স্যর…’
মোজাম্মেল হক হেসে ফেলে, ‘আপনার নিশ্চয়ই রাত জেগে চায়ের তেষ্টা পেয়েছে। চা আনতে হুকুম দিই, স্যর, কি বলেন?’
‘খুবই চমৎকার প্রস্তাব।’
মি. সিম্পসন মৃদু হাসেন। জামানের দিকে তাকান। বলেন, ‘আমার কথাগুলো খুবই হালকা বটে। কিন্তু সত্যের কাছাকাছি।”
রাত বেড়ে চলল। বাইরে টুপ টুপ শিশির ঝরছে। জানালার ফাঁকে অন্ধকার আমগাছের উপর কৃষ্ণপক্ষের রক্তিম চাঁদ শেষ রাতের হাওয়ায় কাঁপছে। মাঝে মাঝে টহলদার পুলিসের হুইসেল শোনা যায়। কোথাও রাতের নির্জনতা ভেদ করে কুকুর ডেকে ওঠে। ঘুমে ঢুলু ঢুলু হয়ে আসে পুলিস অফিসার মোজাম্মেল হকের চোখ। বার বার হাই ওঠে। পকেট থেকে সিগারেট বের করে ধরায়। সিগারেট টানতে টানতে মি. সিম্পসনের দিকে তাকিয়ে বলে, ‘রাত তো চারটে বাজতে চলল, স্যর। কোথায় আপনার কুয়াশা?’
তরিক হোসেনের দিকে তাকিয়ে মি. সিম্পসন শুধু হাসেন। মি. হক বলে, ‘চোর-ছ্যাঁচড়দের আস্ফালন একটু বেশিই হয়, স্যর। একবার আমি যখন টাঙ্গাইলের ও. সি. তখন এক ডাকাত ব্যাটা এই রকম বড়াই করে চিঠি ছেড়েছিল। আমি, স্যর, দারুণ খেপে গেলাম। ব্যাটাকে অবশ্য ‘ক্যাচ” করতে পারিনি। যদি পারতাম, খোদার কসম, স্যর, ওর হাড়গোড় আস্ত রাখতাম না। বেআদবির একটা সীমা থাকা দরকার।’
তরিক হোসেন উঠে হাজী মুহিবুল্লা যে ঘরে আছে সে ঘরের দিকে চলে গেল। জামান দেখল মি. সিম্পসন কথা বলছেন না। নিঃশব্দে দেয়ালের দিকে তাকিয়ে আছেন।
জামানের অস্বস্তি লাগছিল। সে ঘর থেকে বাইরে এল। বারান্দায় পায়চারি করতে লাগল।
শফি সঙ্গে থাকলে ভাল হত। গল্প করা যেত। অবশ্য শফি এখন বহু বদলে গেছে। আগের মত গল্পগুজব জমবে না। এই নিঝুম রাত শেষ হলেই ভাল। সবটা ব্যাপারই জামানের কাছে কেবল একটা ছেলেমানুষী মনে হচ্ছে। গত রাতে মি. সিম্পসন ও তাঁর সহকারী তরিক হোসেন রাজশাহী গিয়েছিলেন। এয়ারপোর্টে গিয়ে ওঁদের সি-অফ করেছিল জামান। আজ রাত দশটায় হঠাৎ মি. সিম্পসনের টেলিফোন।
‘জামান, আমি আর তরিক ১৬৮ ডেঙ্গু খাঁ লেনে হাজী মুহিবুল্লার বাড়িতে বসে আছি। তুমি চলে এসো।’
টেলিফোন পেয়ে অবাক হয়েছিল জামান। বলেছিল, ‘ব্যাপার কী? এই না কাল আপনি রাজশাহী গেলেন?’
টেলিফোনে হাসির শব্দ পাওয়া গিয়েছিল, ‘তাতে কী হয়েছে? রাজশাহী থেকে আমি ফিরে আসতে পারি না? শোনো, জামান, হাজী মুহিবুল্লার বাড়ি আজ আক্রান্ত হবে। আমি আজ সাড়ে আটটায় প্লেন থেকে নেমে বাড়ি এসেই কুয়াশার চিঠি পেয়েছি। তুমি আর দেরি কোরো না। চলে এসো। বেশ ক’জন পুলিস অফিসারও এসেছেন। ইচ্ছা করলে তোমার বন্ধুটিকেও নিয়ে আসতে পারো। কুয়াশার নাম করে রাতটা এসো উপভোগ করি।’
হেসেছিলেন মি. সিম্পসন।
দেরি করেনি জামান। চলে এসেছে হাজী মুহিবুল্লার বাড়িতে। শফিকে সঙ্গে আনতে চেয়েছিল। শফি আসতে রাজি হয়নি। হাজী মুহিবুল্লার বাড়ি এসে মি. সিম্পসনসহ আরও দু’একজন পরিচিত অফিসারও দেখতে পেয়েছে জামান। সব দেখে-শুনে তার দৃঢ় বিশ্বাস হয়েছে এটা কুয়াশার একটা ভাঁওতা। বিপুল পুলিস বেষ্টনী থেকে হাজী মুহিবুল্লাকে অপহরণ করা শুধু অসুবিধাজনক নয়, অসম্ভব। মি. মোজাম্মেল হকের কথাই সত্য। কুয়াশা চিঠি দিয়ে ১ এপ্রিলে একটা উঁচু দরের মজা করতে চায়।
সে পায়চারি করতে লাগল। হঠাৎ দেখল পাঁচিলের কাছে একটা লাল বাতি জ্বলে উঠেই আবার নিভে গেল। জামানের মুখ দিয়ে বেরিয়ে এল, ‘কে?’
কোন প্রতি উত্তর এল না। শুধু মনে হলো কী একটা ভারি বস্তু যেন নিচে পড়ে গেল।
জামান কিছুক্ষণ নির্বাক হয়ে দাঁড়িয়ে রইল। তারপর দ্রুত পায়ে হাজী মুহিবুল্লার ঘরের দিকে গেল। যা দেখল তাতে ভয়ে, বিস্ময়ে সে অভিভূত হয়ে রইল। দেখল পাঁচজন ষণ্ডামার্কা লোক হাজী মুহিবুল্লাকে নিয়ে ভাঙা জানালা দিয়ে সরে পড়ছে। কয়েকজন বলিষ্ঠ চেহারার দুর্বৃত্ত চারদিকে পাহারা দিচ্ছে। পুলিসের চিহ্নমাত্র কোথাও নেই। দুর্বৃত্তদের একজন ছুটে এল জামানের দিকে। জামানের প্রচণ্ড একটা লাথি গিয়ে পড়ল লোকটার তলপেটে। লোকটা ‘ক্যাক’ করে একটা শব্দ করে ঘুরে গিয়ে পড়ল মাটিতে। পিছনে তাকাতেই চোখে পড়ল জনা দুই। ছুরি হাতে একজন ছুটে এল…চকিতে বাঁ পাশে সরে গিয়ে লোকটার ডান হাত মুচড়ে ভেঙে দিল জামান। নিঃশ্বাস ফেলার জো নেই। পরমুহূর্তে মুখোমুখি হতে হলো হান্টার হাতে দ্বিতীয় লোকটার। হান্টারের একটা বাড়ি লাগল জামানের কাঁধে। মাথাটা সরিয়ে নিয়েছিল বলে কাঁধে লাগল, নতুবা তখুনি মাথাটা ফেটে চৌচির হয়ে যেত। কাঁধটা অবশ হয়ে গেল… ঝিম ঝিম করতে লাগল সারা শরীর। লোকটা আবার হান্টার ওঠাতেই চোখের পলকে জামান অন্ধের মত ঝাঁপিয়ে পড়ল ওর উপর। দুটো বিরাশি সিক্কার ঘুসি খেয়ে হান্টার ছেড়ে টলতে টলতে নেতিয়ে পড়ল লোকটা। লুটিয়ে পড়ল মাটিতে। মাথা তুলে বোধহয় চেঁচাতে যাচ্ছিল, জামানের বুট সুদ্ধ পায়ের লাথি পড়ল ওর মুখে। মুখটা থেঁতলে গেল। আর কোন শব্দ পাওয়া গেল না।
হাঁপাচ্ছিল জামান। সবটা ব্যাপার তার কাছে ভৌতিক মনে হচ্ছিল। মি. সিম্পসন, মি. হক, ডজন ডজন পুলিস…কোথায় সব?
পিস্তলটা সে হাতে নিয়েছে এতক্ষণে।
কাঁধটা অবশ হয়ে আছে। জামানের সেদিকে ভ্রূক্ষেপ নেই। কুয়াশা কি তাহলে এসেছে? সে মুহিবুল্লার ঘরে গিয়ে ঢুকল। মেয়েরা আছে উত্তর দিকের বড় বারান্দার ওপারের ঘরগুলোতে। বিশাল, নির্জন বাড়িতে এত বড় কাণ্ডটা হয়ে গেল, অথচ কারও সাড়াশব্দ নেই। মুহিবুল্লার ঘরে গিয়ে দেখল বিছানা শূন্য। পাশের দুটো বড় বড় জানালার শক্ত, মোটা শিকগুলো গোড়া থেকে কাটা।
কুয়াশা তাহলে তার কথা রক্ষা করতে পারল?
সে আবার ফিরে এল বারান্দা ধরে ড্রইংরুমে। ড্রইংরুমের সোফায় গভীর ঘুমে আচ্ছন্ন হয়ে আছেন মি. সিম্পসন, মি. মোজাম্মেল আর চারজন পুলিস অফিসার। মাথার উপর ফ্যানটা ঘুরছে। জানালার ফাঁক দিয়ে দেখা যাচ্ছে নক্ষত্রখচিত শেষ রাতের শান্ত আকাশ।
অনেক ডাকাডাকির পর মি: সিম্পসন উঠলেন। মোজাম্মেল হক উঠতেই চায় না। মোটা মানুষ…ঘুমকাতুরে। ঠেলা খেয়ে প্রথমে ভাবল বুঝি মশা কামড়াচ্ছে। সে কাঁধে একটা চাপড় লাগাল। তারপর ঘুমের ঘোরে বিড়বিড় করে মশার গুষ্ঠি উদ্ধার করতে লাগল। বেশ কয়েকটা জোর ধাক্কার পর উঠল। চোখ রগড়াতে লাগল বিরক্ত মুখে। বলল, ‘কী, সায়েব, কী হয়েছে…চিৎকার করছেন কেন?’
জামান বলল, ‘হাজী মুহিবুল্লাকে নিয়ে গেছে…’
‘নিয়ে গেছে, বলেন কী?’
তড়াক করে লাফিয়ে ওঠে পুলিস অফিসার মোজাম্মেল হক। এতক্ষণে অন্যান্য অফিসারেরাও উঠে বসেছে। মি. সিম্পসন আগেই উঠে বসেছেন, তাঁর চোখ-মুখ গম্ভীর।
মোজাম্মেল হক বলল, ‘আশ্চর্য! আমরা ঘুমিয়ে পড়েছিলাম…why? আমরা ঘুমিয়ে পড়লাম কেন? কী হয়েছিল আমাদের?’ পাগলের মত পায়চারি করতে লাগল মি. মোজাম্মেল হক। বলল, ‘ও, বুঝেছি, রাত চারটের দিকে একবার চা পান করেছিলাম।’
‘আর সে চায়ের ব্যবস্থা করেছিলেন আপনি…..’ মি. সিম্পসনের গম্ভীর কণ্ঠস্বর থমথম করে ওঠে।
‘আমি!’
মোজাম্মেল হক বিভ্রান্ত হয়ে ছটফট করে। ‘…হ্যাঁ, পাশের স্টোর রুমে গিয়ে একটা পিয়নকে ডেকে আমিই চা দিতে বলেছিলাম বটে। আর দেখতে পাচ্ছি চা খেয়েই আমরা সবাই ঢলে পড়েছি ঘুমে। কিন্তু তাই বলে আমি…কী বলছেন আপনি… চা খাওয়াবার পেছনে আমার কী মতলব ছিল? আপনি কি আমাকে সন্দেহ করেন, মি. সিম্পসন?’
জামানের চোখে-মুখে ফুটে ওঠে এক টুকরো তির্যক হাসি। পিস্তলটা সে তুলে ধরে মি. সিম্পসনের দিকে। বলে, ‘হ্যাণ্ডস আপ, কুয়াশা…হাত তুলে দাঁড়াও…’
মুহূর্তে ছাইয়ের মত সাদা হয়ে যায় মি. সিম্পসনের চোখ- মুখ, তার হাত আত্মসমর্পণের ভঙ্গিতে ওপরে ওঠে।
‘তোমার চালাকি বুঝতে একটু দেরি হলো বটে…’ জামান দাঁতে দাঁত ঘষে, ‘আর হাজী মুহিবুল্লাকে সেই সুযোগে সরিয়ে ফেলেছ! কিন্তু এবার পেয়েছি তোমাকে! নড়াচড়ার চেষ্টা কোরো না-মাতৃহত্যার প্রতিশোধ নিতে অত তাড়াতাড়ি বাধ্য কোরো না আমাকে…’
‘কী বলছ, জামান… ‘
মি. সিম্পসন কথা বলার চেষ্টা করেন।
এদিকে বিস্ময়ে হাঁ হয়ে গেছে পুলিস অফিসার মোজাম্মেল হকের মুখ। অন্যান্য অফিসারেরাও বিস্ময়ে অভিভূত।
জামান বলল, ‘আমি ঠিকই বলছি, কুয়াশা। তোমার জালিয়াতি বুঝতে আর বাকি নেই। তোমার ছদ্মবেশ ধারণের পদ্ধতিটা বৈজ্ঞানিকই বটে…একটুও সন্দেহ করার উপায় নেই। কিন্তু খুঁত একটু আছে…তোমার গলার স্বর মি. সিম্পসনের চেয়ে খানিকটা মোটা…সর্বক্ষণ সিম্পসনের ভাব-ভঙ্গি, স্বর নকল করার চেষ্টা করছ, ধাঁধাও লাগিয়ে দিতে পেরেছ আমাদের চোখে, কিন্তু দেখলে তো শেষ পর্যন্ত ধরে ফেললাম। কুয়াশা, তোমার কথাই সত্যি। অতিরিক্ত আত্মবিশ্বাসই তোমার মৃত্যু ডেকে এনেছে। অসম্ভবকে সম্ভব করে তোলা তোমাকে দিয়ে আর হলো না… ‘
হতভম্ব মোজাম্মেল হক বলল, ‘আমি কিছুতেই বুঝতে পারছি না, মি. জামান!’
‘এখন কিছু বোঝার চেষ্টা করবেন না, মি. মোজাম্মেল। দয়া করে মি. সিম্পসনরূপী কুয়াশাকে বেঁধে ফেলুন। যাঁকে আপনারা মি. সিম্পসন বলে জানেন তিনি এখন রাজশাহী আছেন।’
‘আমাদের চোখে তাহলে মি. সিম্পসন সেজে ভাঁওতা দিয়েছে লোকটা! উঃ, কী আশ্চর্য…’
মোজাম্মেল হক রাগে তড়পাতে থাকে। বলে, ‘হাজী মুহিবুল্লাকে সরিয়ে নিয়েছে বটে…কিন্তু রঙের টেক্কা আমাদের হাতে। আর যাবে কোথায়?
হঠাৎ অতর্কিতে একটা লাঠির বাড়ি পড়ল জামানের কব্জির উপর। ছিটকে পড়ে গেল পিস্তলটা হাত থেকে। মেঝের উপর পড়ে চলে গেল সেটা ঘরের এক কোণে।
এই সুযোগে মি. সিম্পসন বোধহয় পালাতে চাইছিল। মোজাম্মেল হক আর পুলিস অফিসারদের হাতে চকচক করে ওঠে উদ্যত রিভলভার। সব ক’টা পিস্তলের চোখ মি. সিম্পসনরূপী দুর্বৃত্তের দিকে। হাসতে হাসতে মোজাম্মেল হক বলে, ‘Here you are, Kuasha! Don’t move.’
এই সময় ঘরে ঢুকল তরিক হোসেন। এমন অতর্কিতে ঢুকল যে সবাই হকচকিয়ে গেল প্রথমটায়। চোখের ঘোর কাটতেই একজন অফিসার রিভলভার তুলে ধরল তার দিকে। বলল, ‘You are under arrest. তোমাকে গ্রেফতার করা হলো। নড়াচড়া কোরো না…সাবধান… ‘
তরিকের মধ্যে কোন প্রতিক্রিয়া দেখা গেল না। সে ধীরে সুস্থে এগিয়ে গিয়ে জামানের পিস্তলটা কুড়িয়ে নিল মাটি থেকে। অফিসারটি রিভলভারের ট্রিগার টিপল তরিক হোসেনকে লক্ষ্য করে। কিন্তু ‘ক্লিক’ করে মাত্র একটা শব্দ হলো…কোন গুলি বেরোল না।
‘তোমাদের সব ক’টা রিভলভারের গুলি এখন আমার কোটের পকেটে। তোমরা সবাই যখন ঘুমিয়ে পড়লে তখন ওগুলো আমি বের করে রেখেছিলাম….’
মি. সিম্পসনরূপী লোকটা হাত নামিয়ে এবার সহজ হয়ে দাঁড়ায়। এপাশে সে নিজে, ওপাশে তরিক হোসেন। দু’জনের হাতেই উদ্যত পিস্তল।
তরিক হোসেন ঘুরে দাঁড়িয়ে জামানের উদ্দেশে বলল, ‘কুয়াশাকে তুমি দেখতে চেয়েছিলে, জামান। আমি কুয়াশা! তোমাকে নিজের স্বরূপ দেখাতে পারলাম না বলে দুঃখিত…’
জামানের চোখে আগুন জ্বলে উঠল। বলল, ‘তোমার দুঃখ একদিন আমি নিজেই দূর করব, কুয়াশা। তোমার সব ছদ্মবেশ টেনে খুলে দুনিয়ার সব মানুষের সামনে তোমার মূর্তিটা তুলে ধরব। মনে রেখো, কুয়াশা, আমার হাত থেকে তোমার মুক্তি নেই। আজ হোক, কাল হোক…প্রতিশোধ আমি নেবই।’
গম্ভীর হয়ে উঠল কুয়াশা। ভারি গলায় আস্তে আস্তে বলল, ‘তোমার ক্ষতির জন্যে আমি দুঃখিত নই, জামান। সময় এলে তুমিও বুঝবে নীতি আর আদর্শ কুয়াশারও আছে। আরও বুঝবে, কুয়াশাকে ধরা যায় না।’
দু’জন লোক এসে ঢুকল ঘরে। কুয়াশার ইঙ্গিতে একে একে সকলের হাত, পা আর মুখ বেঁধে ফেলে লোক দুটো। কুয়াশা বলে, ‘মি. হক, আমরা যখন রাস্তা দিয়ে যাব তখন মোড়ের পুলিসের সঙ্গে দেখা হবে। তাদের দু’একজনকে না হয় আপনাদের কাছে পাঠিয়ে দেব। ওরা এসে আপনাদের বাঁধন খুলে দেবে। ততক্ষণ একটু কষ্ট করুন। ইতিমধ্যে দলবল নিয়ে আমরা আপনাদের আওতার বাইরে চলে যেতে পারব নিশ্চয়ই।’ তরিক হোসেনরূপী কুয়াশা আর সিম্পসনরূপী মান্নান বেরিয়ে এল ঘর থেকে।
রাত এখন ফুরিয়ে গেছে। পুবের আকাশে একটু একটু রঙ ফুটতে শুরু করেছে।‘সব কথা আমাকে খুলে বলো।’
‘না, তা হয় না, লিলি।
‘কেন হয় না? তুমি আমাকে আপন বলে মনে করো না?’
লিলির এই অভিযোগে কিছুক্ষণ চুপ করে রইল শফি। তারপর বলল, ‘শুতে যাও, লিলি, অনেক রাত হলো।’
‘হোক। যতক্ষণ তুমি সব খুলে না বলবে ততক্ষণ এ ঘর থেকে এক পা নড়ব না।’
‘লিলি।’
‘না, না।’
চাপা কান্নায় ভেঙে পড়ল লিলি, ‘আমি যাব না। তুমি কত আমাকে কষ্ট দিতে পারো আমি দেখতে চাই।’
দীর্ঘশ্বাস পড়ল শফির। আস্তে আস্তে বলল, ‘আমার জটিল জীবনের সাথে কেন নিজেকে যুক্ত করতে চাইছ, লিলি? তুমি সুন্দর, তুমি পবিত্র। প্রার্থনা করি আরও সুন্দর হোক তোমার জীন। সমৃদ্ধ হোক। আমার অভিশপ্ত জীবনের সাথে নিজেকে জড়িত কোরো না।’
লিলি জবাব দিল না। টেবিলের ওপর মাথা রেখে ফুঁপিয়ে ফুঁপিয়ে কাঁদতে লাগল।
তখন রাত এগারোটা। শফির ঘরে আলো জ্বলছে। দীর্ঘ বারান্দায় সারি সারি চন্দ্রমল্লিকা আর পারশিয়ান গোলাপের টব। ঘরের উজ্জ্বল আলোর এক টুকরো গিয়ে পড়েছে উঠোনের সবুজ ঘাসে। জামান ফিরছিল বারান্দা দিয়ে নিজের ঘরে। সে বাইরে থেকে এইমাত্র ফিরছে। হঠাৎ সে শফির মৃদুস্বর শুনতে পেল। সব কথা বোঝা গেল না। শুধু একটা কথা সে শুনল…’কুয়াশা’। জামান রুদ্ধশ্বাসে জানালার নিচে গিয়ে দাঁড়াল। সজাগ হয়ে কান পাতল।
লিলি কান্না জড়িত কণ্ঠে বলল, ‘কেন তুমি এই ভার নিতে গেলে?’
‘আমি নিইনি, লিলি। ভাগ্যই আমার হয়ে এই ভার নিয়েছে। সারাজীবন যার কাছ থেকে উপকার পেয়েছি তার কথা কিছুতেই ফেরাতে পারলাম না। হয়তো পারবও না।’
‘কিন্তু তাই বলে একটা খুনে ডাকাতকে তুমি সাহায্য করবে!’
‘লিলি,’ শফি তেমনি মৃদুকণ্ঠে ডাক দিল। বলল, ‘রাত অনেক হলো, ঘরে যাও।’
‘তুমি প্রতিজ্ঞা করো কুয়াশার সঙ্গে কোন সম্পর্ক রাখবে না। তুমি আমার হাত ছুঁয়ে প্রতিজ্ঞা করো…’
শফি চুপ করে রইল কিছুক্ষণ। তারপর বলল, ‘আমি সর্বক্ষণ বিবেকের দংশন অনুভব করছি, লিলি। এ যেন এক শাঁখের করাত। আসতেও কাটে, যেতেও কাটে! আমি কিছুই স্থির করতে পারছি না।’
‘কিন্তু কুয়াশার কাছ থেকে সরে তোমাকে আসতেই হবে…’
‘আমি আসতে চাই। কিন্তু…’
‘কোন কিন্তু তোমার শুনব না। …আমার সহজ যুক্তি-যে উপকার করে তার ঋণ শোধ করা তোমার ধর্ম, কিন্তু যে খুনে ডাকাত, উপকারী হলেও তাকে সাহায্য করা ঘোরতর অন্যায়। তার সংস্রব ত্যাগ করাই মনুষ্যত্ব।’
ব্যাকুল হয়ে উঠল শফি। বলল, ‘লিলি…প্লিজ, ব্যাপারটা ওভাবে নিয়ো না। সব কথা যদি বলতে পারতাম তাহলে কীসে আমার দ্বিধা তা বুঝতে পারতে। তুমি এ প্রসঙ্গ আর ভুলেও কখনও তুলো না। আমি যা বললাম তার কিছুমাত্র যেন তৃতীয় কারও কানে না যায়। তাহলে আমার অনিবার্য মৃত্যু কেউ ঠেকাতে পারবে না। তোমাকে কথা দিচ্ছি এ ব্যাপারে একটা ফয়সালা শিগগিরই আমি করব। কুয়াশার কাছে জীবন ভিক্ষা চাইব আমি। বলব আমি অক্ষম, আমি দুর্বল। আমাকে তোমার কাজ থেকে অব্যাহতি দাও। তুমি কিছুদিন অপেক্ষা করো, লিলি। আমি দু’একদিনের মধ্যেই কুয়াশার সঙ্গে দেখা করতে যাব।’
লিলি বোধহয় এবার ঘর ছেড়ে উঠবে। জামান সাবধানে সরে এল জানালার নিচে থেকে। নিজের ঘরে গিয়ে কাপড় ছাড়ল। একটা সিগারেট ধরিয়ে টানতে লাগল চুপচাপ। তার বুক জ্বলতে লাগল দারুণ উত্তেজনায়।
লিলির সঙ্গে শফির বিয়ে হোক, সবারই এই ইচ্ছা। শফি ভাল ছেলে। ভাল চাকরি করে। শিক্ষিত, ভদ্র, স্বাস্থ্যবান। জামানের সে বাল্যবন্ধু। ছোটবেলায় মা টিফিনবক্সে দু’জনার খাবার দিতেন। জামানকে বার বার বলে দিতেন…এই ভাগটা আমার শফির। তুই যেন সবটা খেয়ে নিস না, রাক্ষস। আমার শফিকে দিস।
মায়ের সেই আদরের শফির তাহলে এই পরিণতি! হীন দস্যু কুয়াশার সঙ্গে তার গোপন আঁতাত? ছোটবেলা থেকে শফি যে রহস্যময় লোকটার কথা বলত সে-ই তাহলে কুয়াশা!
ভাবতে গিয়ে সব তালগোল পাকিয়ে ফেলল জামান। শফির কথাটা তার বেলায়ও কী নিদারুণভাবে সত্য! শাঁখের করাতের নিচে জামানের গলাও পড়েছে। এদিকে শফিকে এই মুহূর্তে সহ্য করতে পারছে না। অন্যদিকে লিলির কথা ভেবে শফির কোন ক্ষতি করতে মন চাইছে না। শফি যদি কোন কারণে ক্ষতিগ্রস্ত হয় তাহলে সেই ক্ষতির বেদনা লাগবে লিলিরও হৃদয়ে। সারাজীবন লিলি অসুখী হয়ে থাকবে। তাহলে? কী করবে জামান?
সিগারেটটা সে ছুঁড়ে ফেলে দিল বাইরে। ঘর ছেড়ে বারান্দায় এল। লিলি দরজার গোড়ায় এসে দাঁড়ায়। বলে, ‘ভাইয়া, অত রাত করেছ কেন? খেতে চলো।’
‘আমি খেয়ে এসেছি বাইরে থেকে। তোর খাওয়া না হয়ে থাকলে খেয়ে নে।
জামানের গলার স্বর একটু যেন রূঢ় শোনায়। লিলি একটু আহত হয়ে তাকাল তার দিকে। কিছু না বলে ধীরে ধীরে রান্নাঘরের দিকে চলে যায়।
নিঃশ্বাস চাপে জামান। না, লিলিকে আঘাত দিয়ে নিজেও সে স্বস্তি পাবে না। শান্তি পাবে না। শফিকে যে করে হোক রক্ষা করতে হবে। কিন্তু কুয়াশার সঙ্গে কোন আপস নেই।
কুয়াশাকে ক্ষমা করবে না সে কোন অবস্থায়ই। কুয়াশাকে নিজের হাতে নিষ্ঠুরতম উপায়ে হত্যা করার জন্যে তার শরীরের প্রতিটি রক্তবিন্দু সর্বদা চঞ্চল হয়ে আছে।
জামান ঠিক করল শফির উপর চোখ রাখতে হবে।দু’দিন পরের কথা।
রাত ন’টায় নিজের ঘর থেকে চুপিচুপি বেরোল শফি। জামান বাড়ি নেই সে জানত। তবু বারান্দা হয়ে গেটে আসার সময় অভ্যাসবশে জামানের ঘরের দিকে একবার তাকাল।
লিলি পেছন থেকে বলল, ‘আমি পিছু ডাকছি না। ঠিক সময় যেন হুজুর ফিরে আসেন সেটা স্মরণ করিয়ে দিচ্ছি।’
শফি হাসল।
লিলিও।
‘একটু দেরি হবে। চিন্তা কোরো না, লক্ষ্মী!’
‘তার মানে চিন্তায়ই ফেলে যাচ্ছ।’
শফি বলল, ‘আমি দুঃখিত, লিলি। ফিরে এসে তোমাকে জাগাব। তা যত রাতই হোক না কেন।
‘পাগল নাকি? রাতের বেলায় সাবধান, ডাকাডাকি কোরো না। ছোট চাচা ইতিমধ্যেই আমার নাম দিয়েছে শলি…’
‘শলি? মানে?’
‘মানে শফির শ, লিলির লি।’
দু’জনেই হাসে।
তারপর শফি গেট পার হয়ে রাস্তায় নামে। বাগানের ঝোপ থেকে দেয়াল টপকে জামানও নেমে আসে রাস্তায়। শফি আর লিলির সব কথাবার্তা কানে গেছে তার। শফির ব্যাপারে লিলি এখন স্পষ্ট। যদি শফি বেরিয়ে আসতে পারে কুয়াশার জাল থেকে তাহলে শফির কণ্ঠেই পড়বে তার প্রণয় মালা। কুয়াশাকে পৃথিবী থেকে সরিয়ে দেয়া এখন জামানের সবচে’ জরুরী কাজ হয়ে দাঁড়িয়েছে। মাতৃহত্যার প্রতিশোধের সঙ্গে এখন যোগ হলো লিলির স্বপ্ন। কুয়াশা যদি বেঁচে থাকে তাহলে লিলির স্বপ্ন কখনও বাস্তবায়িত হবে না। Kuasha must die.
শফি রাস্তায় গিয়ে ভাড়াটে ট্যাক্সি নেয়। ট্যাক্সি ছুটতে থাকে সাভারের দিকে। জামান আর একটা ভাড়াটে ট্যাক্সিতে করে অনুসরণ করতে লাগল। শেষ চৈত্রের বাতাসে লেগেছে বৈশাখের ঝড়ের দোলা। সাঁ সাঁ করে হাওয়া কেটে ট্যাক্সি দুটো ছুটে চলেছে ঢাকা ছাড়িয়ে শহরতলীর দিকে। ক্রমে শেষ হয়ে গেল নগর। শুরু হলো অরণ্য-লোকালয়। বড় বড় গাছপালা রাস্তার দু’পাশে।
হাওয়া কলকল করছে সমুদ্রের ঢেউয়ের মত। দূরে দেখা গেল একটা স্তিমিত আলো। শফির ট্যাক্সি গিয়ে সেখানে থামল। ট্যাক্সিওয়ালাকে আগেই দুটো দশ টাকার নোট দিয়ে রেখেছে জামান। শফি যখন ভাড়া গুনছে তখন জামান নিঃশব্দে এসে দাঁড়িয়েছে দোকানের পেছনে। দূর থেকে যে আলোটা দেখা গিয়েছিল সেটা দোকান ঘরের হ্যারিকেন বাতির আলো। এক গম্ভীর চেহারার বুড়ো দোকানদার ক্যাশবাক্সের উপর খাতা রেখে হিসাব লিখছে।
দোকানটা মুদির। নিচে বেঞ্চির উপর কুণ্ডলী পাকিয়ে শুয়ে আছে শুকনো চেহারার বাচ্চা মত একটা লোক। শফি গিয়ে বলল, ‘তাল-মিসরি আছে, নানা?’
‘না!’
খেঁকিয়ে উঠল বুড়ো। বলল, ‘নানা বলবে তো, তাল-মিসরি কেন, কুটোটি পর্যন্ত পাবে না আমার কাছ থেকে। নানা কেন শুনি…আমি কি বুড়ো হয়ে গেছি?’
বেঞ্চিতে শুয়ে শুকনো মত লোকটা খ্যাক খ্যাক করে হাসল।
বুড়ো ধমকে উঠে বলে, ‘ওরে, ও, হারামজাদা বলাই, তুই হাসছিস কেনে শুনি?’
‘তোর কথা শুনে! শালার বলে তিন কুড়ির উপর বয়েস হলো গো, এখনও তেনি জোয়ান আছেন। খেঃ, খেঃ…
বলাই হাসতে লাগল। মাথা তুলে সে শফিকে দেখল। বলল, ‘না বুঝে নানা ডেকেছে হে। দিয়ে দাও শালার তাল-মিসরি…’
‘তোর আবার বলতে হবে নাকি, শুয়োর, আমার খরিদ্দার…কী দিতে হয় না হয় সে আমি বুঝব।’
বুড়ো এইবার তীক্ষ্ণ চোখে তাকায় শফির দিকে। বলে, ‘কতখানি দেব গো…আধসের…’
শফি বলল, ‘না, একসের…’
বুড়ো দাঁড়িপাল্লায় তাল-মিসরি ওজন করতে করতে বলাইর উদ্দেশে বলে, ‘বুঝলি, বলাই চাঁদ…তেনার ভাগ্যি ভাল…ইস্টকে ভাল মাল আছে।’
বলাই চাঁদ কিছু না বলে গান ধরল। পেছনে দাঁড়িয়ে হতভম্ব হয়ে পড়ল জামান। ঢাকা থেকে শফি এতদূর ছুটে এল সে কি এই একসের তাল-মিসরি কেনার জন্যে? ব্যাপারটা কিছুই বোঝা যাচ্ছে না।
তাল-মিসরি দিয়ে বুড়ো দামের জন্যে হাত বাড়ায়। শফি পয়সা দিলে বুড়ো বলে, ‘কত দিলেন গো…’
‘এক পয়সা কম দিলাম।’
দোকানের বেড়ার ফুটোয় চোখ রেখেছিল জামান। দেখল কথাটা শোনার সঙ্গে সঙ্গে উঠে দাঁড়িয়েছে বেঞ্চে শোয়া বলাই চাঁদ। শফি তার দিকে তাকিয়ে বলল, ‘অন্ধকারে ঠিক ঠাহর করতে পারছি না…রাস্তাটা…’
চাপা গলায় বলাই বলে, ‘চলুন, স্যর।’
শফি মাথা নিচু করে দোকান থেকে বেরোয়। তারপর সামনে দিয়ে অদৃশ্য হয়ে যায় অন্ধকারে।
জামান একটা আমগাছের গুঁড়ির সাথে মিশে গিয়ে তাকিয়ে রইল যতদূর চোখ যায়। দেখল শফি আর বলাই চাঁদের মূর্তিটা একটা ঝোপের আড়ালে হারিয়ে গেছে।
সে আস্তে আস্তে পিছু হটে অনেকদূর এল। তারপর ঊর্ধ্বশ্বাসে ছুটল রাস্তার দিকে। অনেকক্ষণ দাঁড়িয়ে রইল রাস্তায়। জন-প্রাণী, গাড়ি-ঘোড়ার চিহ্ন মাত্র নেই। বহুক্ষণ পর একটা খালি ট্রাককে দেখা গেল ঢাকার দিকে ছুটে যেতে। সে চিৎকার করে গাড়িটাকে থামতে বলল। জবাবে ড্রাইভার গাড়ির স্পিড ত্রিশ মাইল থেকে বাড়িয়ে চল্লিশ মাইল করল। জামান স্পষ্ট বুঝল ড্রাইভার আর তার পাশের সঙ্গী এখন দরুদ পড়ছে। ডাকাত মনে করেছে জামানকে। জামান এত কষ্টের মধ্যেও না হেসে পারল না।
কিন্তু জামানের ভাগ্যই বলতে হবে। কিছুক্ষণ পর একটা ট্যাক্সি রাস্তা ঘেঁষে কাছে এসে দাঁড়াল। ড্রাইভার অবাক হয়ে বলল, ‘এখনতরি আপনে যান নাইক্যা, স্যর? গেরামে যাইবার লইছিলেন না? গেলেন না কেন?’
যে ড্রাইভার ঢাকা থেকে নিয়ে এসেছিল, জামান দেখল কথা বলছে সেই ড্রাইভার।
জামান তার প্রশ্নের উত্তর না দিয়ে বলল, ‘মানিকগঞ্জ টাউন এখান থেকে কদ্দূর বলতে পারো?’
‘মানিকগঞ্জ কী কইবার লাগছেন, স্যর…সাভার থনে মোড় লইয়া রাস্তা আইচে টঙ্গীর দিকে। এইটা অইল ময়মনসিং রোড, স্যর…এই এট্টু আগু বাড়াইলেই একটা পোস্ট অফিস পাইবেন। এউগা ভাতের হোটেল ভি আছে। পেট ভইরা খাইছি তয় বিল উঠছে সাত আনা!
জামান বুঝল ড্রাইভার খেতেই বাজারে গিয়েছিল। এইবার সে ঢাকা ফিরে যাচ্ছে। ট্যাক্সিতে সে উঠে বসে। বলে, ‘আমারও খিদে পেয়েছে, ড্রাইভার। বাজারে নিয়ে চলো। বাজারে পৌঁছে আগে যাবে হোটেলে তারপর পোস্ট অফিসে।’
‘ঠিক হ্যায়, স্যর…’
ড্রাইভার ট্যাক্সি চালিয়ে দেয়।
খাওয়ার পর পোস্ট অফিসে যায় জামান। সে খুশি হয়ে ওঠে। পোস্ট অফিসের লাগোয়া রয়েছে টেলিগ্রাম অফিস। সে গোটা তিনেক টেলিগ্রাম ফর্ম ক্লার্কের কাছ থেকে চেয়ে নিয়ে যথাসম্ভব সংক্ষেপে সব কিছু লিখে জানায় মি. সিম্পসনকে। মুদির দোকানের সাঙ্কেতিক কথাগুলোও বাদ দেয় না। টেলিগ্রামের মূল্য বাবদ মোট দাঁড়াল চল্লিশ টাকা কয়েক আনা। ক্লার্ক লোকটা এমন দীর্ঘ টেলিগ্রাম দেখা দূরে থাক, কখনও কল্পনাও করেনি। সে সবিস্ময়ে জামানের দিকে তাকিয়ে রইল। টেলিগ্রাম করতে পেরে নিজেকে হালকা লাগল জামানের। ট্যাক্সি নিয়ে আবার সে ফিরে এল মুদিখানার নিকটবর্তী রাস্তায়। ট্যাক্সিওয়ালাকে আশাতিরিক্ত বকশিশ দিয়ে সে প্রায় ছুটতে ছুটতে এল মুদিখানায়।
হয় প্রতিশোধ গ্রহণ না হয় মৃত্যুবরণ। শরীরের রক্ত-স্রোত উদ্বেল হয়ে উঠেছে। নিষ্ঠুরতম উপায়ে কুয়াশাকে হত্যা করতে চায় জামান। সারা শরীরে তার দাউ দাউ করে জ্বলছে জিঘাংসার আগুন।
শফি বোধহয় নাগালের বাইরেই চলে গেল। জামান মনে মনে আতঙ্কিত। বিপদের বন্ধু পিস্তলটা কোমরের কাছে একবার অনুভব করল হাত দিয়ে। তারপর অর্ধেক ঝাঁপ বন্ধ করা দোকানের ভেতর গিয়ে ঢুকল। মুদি তেমনি ক্যাশ বাক্সের উপর বসে হ্যারিকেনের আলোয় হাতের আঙুল গুনে গুনে হিসাব করছে গম্ভীর মুখে। দরজার কাছে একটা বেঞ্চে শুয়ে আছে বলাই চাঁদ।
‘তাল-মিসরি আছে, নানা?’
বুড়ো মুদি ফিরে তাকাল। বলাই চাঁদ বেঞ্চে শুয়ে শুয়েই গলা বার করল একবার।
মুদি রাগ করল না। কলমটা কানে গুঁজে দাঁড়িপাল্লা হাতে নিল। বলল, ‘আছে। কতখানি লেবেন?’
‘একসের…’
বলাই চাঁদ আর মুদির ভেতর দৃষ্টি বিনিময় হলো। কিন্তু কেউ কিছু বলল না। মুদি একসের তাল-মিসরি মেপে হাতে দিল জামানের। ফিসফিস করে বলল, ‘পয়সা দেন।’
জামান পাঁচ টাকার একটা নোট ছেড়ে দিল মুদির হাতের মুঠোয়। মুদি যেন হকচকিয়ে গেল। বেঞ্চ থেকে একবার মাথা তুলে দেখল বলাই চাঁদ। জামান মরিয়া হয়ে বলল, ‘এক পয়সা কম দিলাম।
‘তাই বলেন…’
গম্ভীর মুদি বুড়োর ফোকলা দাঁতে আচমকা হাসি ফুটে ওঠে। ঝট করে উঠে দাঁড়ায় বলাই চাঁদ। জামান মুখস্থ বলার মত বলে, ‘অন্ধকারে দেখতে পাব না, রাস্তাটা যদি…’
অদ্ভুত গলায় বলাই চাঁদ বলে, ‘চলুন, স্যর, দেখিয়ে দিচ্ছি।‘
চষা খেতের উপর দিয়ে, ঝোপ-ঝাড় ভর্তি জঙ্গলের পাশ দিয়ে রাস্তা দেখিয়ে তাকে নিয়ে চলে বলাই। কিছুদূর যেতেই চোখে পড়ল মাঠের ভিতর কয়েকটা হিজল গাছ। হিজল গাছের নিচে দুটো শূন্য চালাঘর। রাখালেরা গরু চরাতে এসে দুপুরবেলা এখানে বিশ্রাম নেয়। চালাঘরগুলোর উঁচু ভিটের নিচেই আছে একটা অর্ধ শুষ্ক জলাশয়। তীরের এদিক-ওদিক ঝাঁকড়া ঝাঁকড়া কয়েকটা শিমুল আর কড়ুই গাছ দাঁড়িয়ে আছে।
বলাই চাঁদ জলাশয়ের তীরে থামল। হাত দিয়ে দেখাল একটা বোট। বলল, ‘যান।’
এক বুক আশঙ্কা নিয়ে পা বাড়ায় জামান। চারদিকে ভৌতিক অন্ধকার। কার ইঙ্গিতে ক্ষুদ্রকায় বোটটা তীরের দিকে এগিয়ে আসছে। বোটটা তীরে থামতেই একজন মাথা তুলে দাঁড়াল। বলল, ‘আসুন।’
পেছনে তাকিয়ে জামান দেখল বলাই চাঁদ চলে গেছে। আকাশের নিচে অন্ধকার অরণ্যসঙ্কুল মাঠ, চারদিক থমথম করছে। সে নিঃশব্দে গিয়ে বোটে উঠল। বেঁটে, চওড়া কাঁধওয়ালা লোকটা জামানের হাত ধরে বোটের তলায় নিয়ে বসাল। আশ্চর্য হয়ে জামান দেখল বোটের দুই প্রান্ত বেঁকে উপরে উঠছে। ক্রমে দুই প্রান্ত মিলে গেল। ভেতরে জ্বলে উঠল হলুদ রঙের একটা আবছা আলো। বোটটা দেখতে হয়েছে গোলাকৃতি ডিমের মত। ভিতরের সেই লোকটা দাঁত বার করে হাসল জামানের দিকে তাকিয়ে কুৎসিত ভঙ্গিতে। বলল, ‘কেমন লাগছে?’
জামানের ইচ্ছে করছিল এক ঘুসিতে ওর সব ক’টি দাঁত ভেঙে দেয়। কিন্তু পড়েছি যবনের হাতে খানা খেতে হবে সাথে। কোথায় আছি, কী অবস্থায় আছি এসব না জেনে এখন কিছু করা উচিত হবে না। তাই সে রাগ চেপে ডিম্বাকৃতি সেই অদ্ভুত বোটের ভিতর বসে রইল।
কতক্ষণ এভাবে কাটল সে জানে না। বোটটা একটু একটু দুলছিল। একসময় একটা মৃদু ঝাঁকানির পর সেটা থেমে স্থির হয়ে গেল। আস্তে আস্তে পদ্মফুল যেমন পাপড়ি মেলে বোটটাও ঠিক তেমনিভাবে উপর থেকে আস্তে আস্তে মুখ হাঁ করল। দুই প্রান্ত সটান সোজা হয়ে থামল। ঠিক আগের সেই বোট।
লোকটা বলল, ‘দয়া করে আসুন।‘
জামান বুঝতে পারল না কোথায় সে আছে। মাথার উপর পাথরের ছাদ। নিচে নীল সরোবর। টলটলে পানির উপর কাগজের নৌকোর মত বোটটা ভাসছে।
বোট থেকে নেমে এল তীরে। পায়ের নিচে অসমান পাথর। আশপাশে যদ্দূর চোখ যায় আবছা আবছা অন্ধকার। অন্ধকার ভেদ করে কোত্থেকে যেন স্থানে স্থানে আলো পড়েছে।
বেঁটে, চওড়া কাঁধওয়ালা লোকটার পেছন পেছন হাঁটতে শুরু করল জামান। কিছুদূর গিয়ে সঙ্কীর্ণ হয়ে এল পথ। পথের দু’পাশে শক্ত পাথরের দেয়াল। মাথার উপর নিচু ছাদ। হাত দিয়ে ছাদ স্পর্শ করা যায়। জামান বুঝল একটা গুহার ভিতর দিয়ে ওরা চলেছে। কিছুদূর গিয়ে গুহা শেষ হয়ে গেল। উজ্জ্বল আলো লেগে চোখ ঝলসে গেল তার। পাশ ফিরে জামান দেখল বেঁটে, চওড়া লোকটা নেই, ভোজবাজির মত কোথায় যেন অদৃশ্য হয়ে গেছে।
কিন্তু বেঁটে সঙ্গীর কথা একটুও ভাবছিল না জামান। সে চারদিকে তাকাচ্ছিল অবাক চোখ মেলে। যত দেখছিল ততই বাড়ছিল তার বিস্ময়। তার সামনে এক বিশাল উন্মুক্ত প্রাঙ্গণ। বেশ অনেকটা দূরে পাথরে খোদাই করা একটা অট্টালিকার একাংশ চোখে পড়ে। মাথার ওপর তেমনি পাথরের ছাদ।
জামান হেঁটে চলল সামনে। এ কোথায় সে এসে পড়ল? বার বার চোখ কচলাল, ‘এ কি স্বপ্ন না বিভ্রান্তি?’ সে সামনের দিকে হাঁটতে লাগল আর স্পষ্ট হতে লাগল অট্টালিকা। জন-প্রাণী নেই। নিথর, নিস্তব্ধ, প্রাসাদ। এ যেন রূপকথার এক রাজত্বে এসে পড়েছে জামান।
শফি কোথায়? জামান একবার ভাবল। কুয়াশার সন্ধানে সে এসেছিল। এ সবই কি তাহলে কুয়াশার কারসাজি?
সাহস হারাল না। কিছুক্ষণ ইতস্তত করে ঢুকে পড়ল প্রাসাদের ভিতর। প্রাসাদের বড় বড় কক্ষগুলো নির্জন হয়ে পড়ে আছে। কোন কোন কক্ষ আসবাবপত্রে সজ্জিত। কোন কোন কক্ষে জন- প্রাণী বাস করে বলে মনে হলো। কিন্তু কক্ষের পর কক্ষ পার হয়েও কোথাও মানুষজন দেখল না জামান।
এক জায়গায় এসে থমকে দাঁড়াল জামান। যা দেখল তাতে ভয়ে তার বুক কেঁপে উঠল। দেখল প্রাসাদের চত্বরে বিশালকায় এক মানুষ দাঁড়িয়ে আছে। উচ্চতায় কম করে হলেও দশ ফিট। সেই অনুযায়ী চওড়া। পরনে টাইট জাঙ্গিয়া। প্রশস্ত কাঁধ, দীর্ঘ ঊরু, মাংসল বুক। জামান তার সামনে দাঁড়িয়ে উচ্চতায় লোকটার কোমর পর্যন্ত পৌঁছবে কিনা সন্দেহ।
লোকটা একঠায় দাঁড়িয়ে আছে সামনের দিকে তাকিয়ে। বিপরীত দিক থেকে আর একজন মানুষ হেঁটে এল। উচ্চতায় সে-ও আট ফিটের কম নয়। মুখটা তেরো-চোদ্দ বছরের কিশোরের মত কচি। তার পেছনে পেছনে এল চমৎকার সাহেবী পোশাক পরা স্বাভাবিক উচ্চতার দু’জন শ্বেতকায় লোক। ওরা এসে কী ইঙ্গিত করল। দৈত্যাকৃতি লোক দুটি মেঝের উপর উপুড় হয়ে শুল। অপেক্ষাকৃত বয়স্ক শ্বেতাঙ্গ লোকটি নুয়ে পড়ে ওদের মেরুদণ্ডের গিট একটা যন্ত্র দিয়ে ঠুকতে লাগল। দৈত্যাকৃতি লোক দুটো যন্ত্রণায় গোঙাতে লাগল। কিন্তু বাধা দিল না। অনড়, অচল হয়ে পড়ে রইল।
দ্বিতীয় শ্বেতাঙ্গটি ইংরেজিতে বলল, ‘শেষ পর্যায়ে পৌঁছে গেছে বলতে চাও?’
‘বুঝতে পারছি না। আর একবার চেক-আপ দরকার।’
‘Growth-chart কী রকম?’
‘Encouraging.’
‘ব্যস, তাহলে ওদের ডিপার্টমেন্টাল বোর্ডিং-এ পাঠিয়ে দাও। আমাদের observation-এ থাকুক আরও মাস ছয়েক।’
‘ও-কে।’
বয়স্ক শ্বেতাঙ্গটি কী একটা ইঙ্গিত করল আর সঙ্গে সঙ্গে উঠে দাঁড়াল দৈত্যাকৃতি লোক দু’জন। উঠে দাঁড়িয়ে কিছুক্ষণ হাত-পা ছুঁড়ল। তারপর যন্ত্রণায় রক্তিম চোখ-মুখ নিয়ে গোঙাতে গোঙাতে ওরা চলে গেল প্রাসাদের বিপরীত দিকের একটা পথ ধরে।
শ্বেতাঙ্গ দু’জন যন্ত্রপাতি নিয়ে আরও কিছুক্ষণ পরীক্ষা-নিরীক্ষা করল। তারপর প্রাসাদের বিপরীত পথ ধরে তারাও প্রস্থান করল।
এ যেন কোন রোমাঞ্চকর নাটকের ভয়াবহ এক দৃশ্য ে জামান। সে অনেকক্ষণ দাঁড়িয়ে রইল স্থাণুর মত।
ঠিক এ সময় করুণ কান্নার ধ্বনি ভেসে এল তার কানে। শব্দটা আসছে প্রাসাদের কোন কক্ষ থেকে। জামান সরু বারান্দা ধরে সাবধানে এগোল।
থেমে গেল কান্নার শব্দ। পরিবর্তে পুঞ্জ পুঞ্জ ধোঁয়ার মত কুয়াশা উঠতে লাগল মাটি ফুঁড়ে। আর সেই সঙ্গে চাপা ফিসফিস হাসি আর গুঞ্জনের শব্দ। চারদিক অন্ধকার হয়ে গেল জামানের। কোনদিকে এগোবে কিছুই বুঝতে পারল না। তার নিঃশ্বাস আটকে যেতে লাগল। এদিকে চাপা হাসি আর গুঞ্জনের শব্দটা ক্রমেই বাড়ছে। শব্দটা শেষে কোলাহলে পরিণত হলো। জামান পাগলের মত এই কুয়াশার জাল থেকে মুক্তি পাওয়ার জন্যে ছুটতে লাগল। যেখানেই যায় তুমুল হাসি আর কোলাহল, ধোঁয়া আর কুয়াশা। তখন সব ভুলে গেল জামান। পাগলের মত চিৎকার করতে লাগল। আস্তে আস্তে ক্ষীণ হয়ে এল চেতনা। জ্ঞান হারিয়ে সে লুটিয়ে পড়ল মেঝেয়।