ডিটেকটিভ কল্কেকাশি ডালহৌসি এলাকার একটা নতলা বাড়ির ছতলায় উঠলেন। এই তল্লাটে কাল সকালে একটা নয়-ছয় হয়ে গেছে ওই তলাতেই। গেজেটেড অফিসার১ শ্রী এস চৌধুরী নিজেকে শেষ করেছেন ছতলার থেকে লাফিয়ে পড়ে।
নামজাদা সরকারি কর্মচারী শ্রী এস চৌধুরী। একটা বিভাগের হর্তাকর্তা দণ্ডমুণ্ডবিধাতা। সম্প্রতি প্রমোশন পেয়েছিলেন, পদ্মবিভূষণ২ হওয়ার কথাও শোনা যাচ্ছিল। চিরকুমার মানুষ, সংসারের কোনও ঝুট-ঝামেলা নেই, রেস খেলেন না, মদ্যপায়ী নন, কোনও বদখেয়ালের কথা শোনা যায়নি কখনও, দেনা-পত্তর ছিল না। প্রচুর অর্থ, ভালো স্বাস্থ্য, অঢেল স্বাচ্ছন্দ্য। এমন লোকের হঠাৎ আত্মহত্যা করে বসার কোনও মানে হয় না। তেমন কিছু কারণ ছিল না কোনও।
পুলিশও কোনও কারণ খুঁজে পায়নি। পোস্টমর্টেম পরীক্ষায় পাকস্থলীতে মাদকের চিহ্নমাত্রও পাওয়া যায়নি। সাময়িক উন্মাদনার বশে আত্মহত্যা করোনোরের রায়ে মঞ্জুর হয়েছে।
পুলিশি তদন্তের যবনিকাপাত ওইখানেই।
কিন্তু ডিটেকটিভ কল্কেকাশির কাছে ব্যাপারটা রহস্যময় বলে বোধ হয়েছে। সাফল্যের চূড়ায় বসে কেউ কি নিঃশেষ হতে চায়, নিজেকে বিনষ্ট করে যায় এটা যেন কী রকম?
কালকের ঘটনার পুঙ্খানুপুঙ্খ বিবরণ আজকের খবর কাগজে পড়ে তাঁর মনে হল রহস্যটার একটা কিনারা হওয়া দরকার।
লিফট তাঁকে টেনে তুলে অকুস্থলের কিনারায় পৌঁছে দিল।
লিফট থেকে বেরিয়ে একটু এগিয়ে তিনি এসে চৌধুরী মার্কামারা নেমপ্লেটওয়ালা চৌধুরী সাহেবের চেম্বার পেলেন। এগিয়ে গেলেন ভেতরে।
শূন্য ঘরের একান্তে এক টেবিলে চুপ করে বসে তাঁর একান্ত সচিব। টাইপরাইটার সামনে নিয়ে একটি সুসজ্জিতা তরুণী।
নমস্কার! বলে মেয়েটি নিজেকে একটু গুছিয়ে নিয়ে সামনের চেয়ারটি দেখিয়ে দিল বসুন।
আপনি আপনি কি চৌধুরীসাহেবের স্টেনো?
স্টেনো কাম সেক্রেটারি। আমার নাম মিস সমাদ্দার। মিস শীলা সমাদ্দার। কী জানতে চান বলুন আমার কাছে?
তথ্য যা কিছু জানবার তা সবই তো প্রায় জানা হয়ে গেছে সে বিষয়ে আমার বিশেষ কিছু জিজ্ঞাসা নেই, বললেন কল্কেকাশি; আমি কেবল ব্যক্তিগত বিষয়ে জানতে চাইব, যদি আপনি কিছু না মনে করেন।
না না, কী মনে করব! এ বিষয়ে আপনাদের সবরকম সাহায্য করতে আমি প্রস্তুত। জানালেন শীলা সমাদ্দার।
আচ্ছা মিস সমাদ্দার, ইদানীং চৌধুরীসাহেবের কি কোনও ভাবান্তর আপনি লক্ষ্য করেছিলেন?
ভাবান্তর? তা বলতে পারেন বটে। তাঁর অন্তরের ভাব একটু একটু যেন আঁচ পাচ্ছিলাম ইদানীং
চৌধুরীসাহেবের বয়েস কত হয়েছিল বলে আপনার মনে হয়?
তা পঞ্চাশ পেরিয়েছিল বোধ হয় চৌধুরীর, আই মিন মিস্টার চৌধুরীর। প্রৌঢ়ই বলতে হবে, যদিও তাঁকে দেখাত যুবকের মতোই।
বটে? তা, আপনি কি তাঁকে নাম ধরে ডাকতেন নাকি?
হ্যাঁ, কিছুদিন থেকে আমাদের মধ্যে একটা অন্তরঙ্গতা একটু বন্ধুত্বের সম্পর্ক মানে, বেশ কিছুদিন ধরে একসঙ্গে কাজ করলে যা হয়ে থাকে বলে শীলাদেবী সলজ্জ চোখ দুটি নামালেন।
হ্যাঁ, তা তো হওয়ার কথাই। সায় দিলেন কল্কেকাশি। কতদিন ধরে আপনি এখানে কাজ করছেন?
অন্য ডিপার্টমেন্টে কাজ করতাম। ট্রান্সফার হয়ে এই ডিপার্টমেন্টে এসেছি আজ মাস তিনেক প্রথম মাসটা তিনি আমাকে প্রায় লক্ষ্যই করেননি।
মানে, তিনি লক্ষ্য ঠিকই রেখেছিলেন বলা যায়। আপনাকে না জানতে দিলেও আপনার ওপর বেশ নজর ছিল তাঁর। তাই না?
তা ঠিক। মেনে নিলেন শীলাদেবী। আপনারা ডিটেকটিভ মানুষ। সবকিছু ধরতে পারেন ঠিক ঠিক। ঘুরেফিরে নিজেদের লক্ষ্যে পৌঁছবেনই আপনারা।
বিলক্ষণ! বলে কল্কেকাশি মৃদু হাসলেন। তারপর?
প্রায় মাসখানেক আগে শৈলেশবাবু কী রকম হয়ে যেন তাঁর চেম্বার থেকে বেরিয়ে এলেন একদিন। এলেন আমার ঘরে আমি তখন টাইপ করছিলাম। এ রকমটা আগে কখনও তাঁকে দেখিনি। এসে দাঁড়ালেন আমার টেবিলের সামনে..
তারপর?
চুপ করে দাঁড়িয়ে রইলেন খানিকক্ষণ। কী যেন বলবেন, বলতে পারছেন না মুখ ফুটে। কী রকম নার্ভাস যেন। তারপরে সাহস সঞ্চয় করে বলে ফেললেন কোনোরকমে মিস সমাদ্দার আজ সন্ধেয় তোমার সঙ্গ কি আমি পেতে পারি? এখন যদিও আমার এক তরুণ বন্ধু আছে যার সঙ্গে রোজ আমি বেরুই তবুও মনিবের মন রাখতেই হয় আমি বললাম, মিস্টার চৌধুরী আপনি কী বলছেন?
মানে আপনি রাজি হয়ে গেলেন?
হ্যাঁ। আমি বললাম, মিস্টার চৌধুরী আপনি কী বলছেন। আপনার সঙ্গে আমি বেরুব না? তারপরে আপিস থেকে একসঙ্গে বেরুলাম আমরা একটা ট্যাক্সিতে। গেলাম একটা সিনেমায়। সেখান থেকে গ্র্যান্ডে৩। সিনেমায় আর ডিনারে সেদিন প্রায় সত্তর আশি টাকার মতোন খরচ হয়েছিল চৌধুরীর। অথচ আপিসের লোকদের কাছে শুনতাম উনি নাকি হাড় কেপপন।
তারপর গ্র্যান্ড হোটেলের ফেরতা? শুধালেন কল্কেকাশি।
হোটেলের থেকে আবার একটা ট্যাক্সি করে উনি আমাকে নিয়ে পৌঁছে দিলেন আমার ফ্ল্যাটে
আপনার ফ্ল্যাটে?
হ্যাঁ, আমরা অফিসের কয়েকটি মেয়ে মিলে পাশাপাশি কয়েকটা ফ্ল্যাট ভাড়া নিয়ে একসঙ্গে থাকি সি-আই-টি বিল্ডিংয়ে৪।
বুঝেছি। তারপর?
আমাদের বাড়ির গেটে এসে তিনি আমার হাতখানি নিজের মুঠোর মধ্যে ধরলেন। আমি তাঁকে বাধা দিলাম না। হাত ধরলে আর কী যায় আসে? তাতে আমি কোনও দোষ দেখলুম না। তারপর উনি বললেন, চলো, তোমার ঘরটা কেমন গোছানো দেখে আসি। আমি বললুম, আসুন, কিন্তু ইতরবিশেষ কিছু হবে না তো? তিনি জবাব দিলেন, না, না, ইতরবিশেষ কিছু নয়।
উনি গেলেন আপনার ঘরে?
হ্যাঁ। গেলেন। কিছুক্ষণ থাকলেনও। না, ইতরবিশেষ কিছু ঘটেনি। তারপর কয়েকদিন বেশ কাটল। কিছু হল না। তারপর আবার একদিন চৌধুরী এসে বলল, থিয়েটারের দুখানা টিকিট কেটেছি। শীলা, চলো আজ আমরা থিয়েটারে যাই!
গেলেন থিয়েটারে নিশ্চয়ই?
গেলাম। থিয়েটার থেকে প্রিন্সেসে। সেখানে খাওয়া সেরে ট্যাক্সি করে রেড রোডে৫ কয়েক চক্কর ঘোরা হল। সেদিন শৈলেশের অনেক টাকা খরচ হয়ে গেল। রাত প্রায় বারোটা নাগাদ শৈলেশ বাসায় পৌঁছে দিল আমায়। সেদিন সে একটু হঠকারিতাই করে বসল
ইতরবিশেষ?
না, ঠিক তা না। একটু আদর করবার চেষ্টা করল কেবল। আমি বিশেষ বাধা দিলাম না। বন্ধুর মতো গালের ওপর একটা
ভদ্রলোক বোধ হয় তিলে তিলে নিজের কেরিয়ার গড়ে তুলেছেন, ধাপে ধাপে উন্নতির শিখরে উঠেছেন মনে হয়?
যা বলেছেন। তারপর এই পরশুদিন রাত্তিরে মানে এই দুর্ঘটনার আগের দিন আবার আমরা বেরুলাম এক সঙ্গে। সেদিন কোনও থিয়েটার সিনেমায় নয়, লেকে ঘুরে বেড়ালাম আমরা পাশাপাশি, অনেক চকোলেট কিনে দিলেন তিনি আমায় অনেক ফুল। তারপর একটা বার-এ নিয়ে গেলেন আমাকে। সেখানে অল্প কিছু খাওয়ার পর উনি জিজ্ঞেস করলেন, অল্প একটু মদ্যপানে আমার কোনও আপত্তি আছে কিনা। উচ্চশ্রেণির মদ অবিশ্যি। আর সেখানে নাকি খানার সঙ্গে একটুখানি পান করার রেওয়াজ। কাজেই নিয়মরক্ষার খাতিরে অল্প একটু খেতে হল আমায়। উনিও একপাত্র পান করলেন, তার বেশি নয়। আমি এক চুমুক মাত্র। তারপর সেখান থেকে সোজা আমার বাসায়।
ইতরবিশেষ কিছু হল বুঝি সেদিন? বলে কল্কেকাশি একটু আমতা আমতা করলেন মাফ করবেন জানতে চাইছি বলে। আমাদের কর্তব্যের খাতিরেই
ঘাড় নাড়লেন শীলাদেবী। না, না ইতরবিশেষের ধার দিয়েই নয়।
বুঝতে পারছি এখন কেন এমনটা হল। বললেন, কল্কেকাশি, নিতান্ত হতাশ হয়ে মানে, স্রেফ হতাশার জন্যেই এই কাণ্ডটা করে বসেছেন চৌধুরীসাহেব।
না, ঠিক তা নয়। বরং একটু আশা পাওয়ার পরহ পরের দিনের ঘটনাটা বলি। এ রকম মর্মান্তিক আর হয় না। এগারোটার সময় আমি বসে বসে টাইপ করছি। ওঁর কুঠুরির থেকে উনি হুড়মুড় করে হঠাৎ আমার সামনে এসে দাঁড়ালেন। আমি চোখ তুলে চেয়েছি আর উনি জিজ্ঞেস করেছেন, আচ্ছা, ইতরবিশেষের জন্যে তুমি কত চার্জ করো শীলা? একশো টাকা শুনে তিনি যেন কেমন আর্তনাদ করে উঠলেন একশো টাকা। মাত্র মাত্র একশো টাকা! তুচ্ছ একশো টাকার জন্যই তোমার ইতরবিশেষ? এই বলে সোজা তিনি জানালার দিকে ছুটে গেলেন। তারপরই ওই জানালা টপকে ছতলার ওপর থেকে সটান
শীলা কথাটা আর শেষ করতে পারে না। দু-হাত দিয়ে নিজের মুখ ঢাকে।
আচ্ছা এবার আসি শীলাদেবী। নমস্কার।
ডিটেকটিভ কল্কেকাশি ওঠেন।
মাত্র একশো টাকায় ইতরবিশেষ? আপন মনেই গুনগুন করেন তিনি ফেরার সময়।

টীকা
১. গেজেটেড অফিসার  ভারতবর্ষের কেন্দ্রীয় সরকারে বা যে-কোনো রাজ্য সরকারি দপ্তরে কর্মরত উচ্চপদস্থ আধিকারিক। কোনও রাজ্যের রাজ্যপাল বা ভারতের রাষ্ট্রপতি কোনও ব্যক্তিকে সরকারি উচ্চ পদে নিয়োগ করলে তা সরকারি মুখপত্র বা গেজেটে-এ নোটিশ হিসাবে প্রকাশ করতে হয়। যে আধিকারিকদের নিয়োগ গেজেটে নোটিশ হিসেবে প্রকাশিত হয়েছে, তাঁদের গেজেটেড অফিসার বলা হয়।
২. পদ্মবিভূষণ  ভারত প্রজাতন্ত্রের দ্বিতীয় সর্বোচ্চ অসামরিক খেতাব। সর্বোচ্চ খেতাব ভারতরত্ন-র পরই এর স্থান। পদ্মবিভূষণের অধস্তন খেতাব যথাক্রমে পদ্মভূষণ এবং পদ্মশ্রী। ১৯৫৪ সালে এই খেতাব প্রচলিত হয়। প্রথম বছর এই খেতাব অর্জন করেন সত্যেন্দ্রনাথ বসু, জাকির হুসেন, বালাসাহেব গঙ্গাধর খের, জিগমে দোর্জি ওয়াংচুক, নন্দলাল বসু এবং ভি কে কৃষ্ণ মেনন।
৩. গ্রান্ডে গ্র্যান্ড হোটেল। অবস্থান চৌরঙ্গি রোডে। চৌরঙ্গি রোডের নতুন নাম জওহরলাল নেহরু রোড। শ্রীমতী অ্যানি মস্ক-এর ১৮৭০-এর প্রতিষ্ঠা করা বোর্ডিং হাউস এবং লাগোয়া কিছু জমি কিনে নিয়ে ইস্পাহান থেকে আগত আর্মেনিয়ান সাহেব অ্যারাথুন স্টিফেন বিংশ শতকের গোড়ায় গ্র্যান্ড হোটেল কিনে নিয়ে এর নামকরণ করেন ওবেরয় গ্র্যান্ড। কলকাতার প্রথম সারির অভিজাত হোটেলগুলির মধ্যে অন্যতম।
৪. সি-আই-টি বিল্ডিং  সি-আই-টি অর্থাৎ ক্যালকাটা ইমপ্রূভমেন্ট ট্রাস্ট কর্ত,ক নির্মিত বহুতল বাড়ি। সিআইটি নির্মিত বাড়ি কলকাতা শহরে একাধিক। উদাহরণস্বরূপ বলা যায় একটির ঠিকানা ১০৭, উল্টাডাঙ্গা মেইন রোড। কোনও কোনও বাড়ি বসবাসের জন্য আবার বেশ কিছু বাড়ি অফিস হিসেবে ব্যবহৃত হয়।
৫. রেড রোড  ময়দানের ভিতর ও ফোর্ট উইলিয়াম লাগোয়া অঞ্চল দিয়ে ইউরোপীয় অভিজাতদের ব্যবহার্য এই রাস্তাটি নির্মাণ করা হয় ১৮২০ সালে। রেড রোড নামের বিশেষ কার্যকারণ খুঁজে পাওয়া যায় না। তবে অনেকে মনে করেন নেটিভদের এই রাস্তায় প্রবেশাধিকার না থাকায়, তাদের প্রতি সাবধানবাণী হিসেবে রেড রোড নাম দেওয়া হয়েছিল। স্যর আশুতোষের প্রতিবাদে তৎকালীন গভর্নর এই আইন রদ করেন। ১৯৮৫ সালে এই রাস্তার নতুন নাম দেওয়া হয় প্রিয়দর্শিনী ইন্দিরা গান্ধি সরণি।
ডিটেকটিভ কল্কেকাশি ডালহৌসি এলাকার একটা নতলা বাড়ির ছতলায় উঠলেন। এই তল্লাটে কাল সকালে একটা নয়-ছয় হয়ে গেছে ওই তলাতেই। গেজেটেড অফিসার১ শ্রী এস চৌধুরী নিজেকে শেষ করেছেন ছতলার থেকে লাফিয়ে পড়ে।
নামজাদা সরকারি কর্মচারী শ্রী এস চৌধুরী। একটা বিভাগের হর্তাকর্তা দণ্ডমুণ্ডবিধাতা। সম্প্রতি প্রমোশন পেয়েছিলেন, পদ্মবিভূষণ২ হওয়ার কথাও শোনা যাচ্ছিল। চিরকুমার মানুষ, সংসারের কোনও ঝুট-ঝামেলা নেই, রেস খেলেন না, মদ্যপায়ী নন, কোনও বদখেয়ালের কথা শোনা যায়নি কখনও, দেনা-পত্তর ছিল না। প্রচুর অর্থ, ভালো স্বাস্থ্য, অঢেল স্বাচ্ছন্দ্য। এমন লোকের হঠাৎ আত্মহত্যা করে বসার কোনও মানে হয় না। তেমন কিছু কারণ ছিল না কোনও।
পুলিশও কোনও কারণ খুঁজে পায়নি। পোস্টমর্টেম পরীক্ষায় পাকস্থলীতে মাদকের চিহ্নমাত্রও পাওয়া যায়নি। সাময়িক উন্মাদনার বশে আত্মহত্যা করোনোরের রায়ে মঞ্জুর হয়েছে।
পুলিশি তদন্তের যবনিকাপাত ওইখানেই।
কিন্তু ডিটেকটিভ কল্কেকাশির কাছে ব্যাপারটা রহস্যময় বলে বোধ হয়েছে। সাফল্যের চূড়ায় বসে কেউ কি নিঃশেষ হতে চায়, নিজেকে বিনষ্ট করে যায় এটা যেন কী রকম?
কালকের ঘটনার পুঙ্খানুপুঙ্খ বিবরণ আজকের খবর কাগজে পড়ে তাঁর মনে হল রহস্যটার একটা কিনারা হওয়া দরকার।
লিফট তাঁকে টেনে তুলে অকুস্থলের কিনারায় পৌঁছে দিল।
লিফট থেকে বেরিয়ে একটু এগিয়ে তিনি এসে চৌধুরী মার্কামারা নেমপ্লেটওয়ালা চৌধুরী সাহেবের চেম্বার পেলেন। এগিয়ে গেলেন ভেতরে।
শূন্য ঘরের একান্তে এক টেবিলে চুপ করে বসে তাঁর একান্ত সচিব। টাইপরাইটার সামনে নিয়ে একটি সুসজ্জিতা তরুণী।
নমস্কার! বলে মেয়েটি নিজেকে একটু গুছিয়ে নিয়ে সামনের চেয়ারটি দেখিয়ে দিল বসুন।
আপনি আপনি কি চৌধুরীসাহেবের স্টেনো?
স্টেনো কাম সেক্রেটারি। আমার নাম মিস সমাদ্দার। মিস শীলা সমাদ্দার। কী জানতে চান বলুন আমার কাছে?
তথ্য যা কিছু জানবার তা সবই তো প্রায় জানা হয়ে গেছে সে বিষয়ে আমার বিশেষ কিছু জিজ্ঞাসা নেই, বললেন কল্কেকাশি; আমি কেবল ব্যক্তিগত বিষয়ে জানতে চাইব, যদি আপনি কিছু না মনে করেন।
না না, কী মনে করব! এ বিষয়ে আপনাদের সবরকম সাহায্য করতে আমি প্রস্তুত। জানালেন শীলা সমাদ্দার।
আচ্ছা মিস সমাদ্দার, ইদানীং চৌধুরীসাহেবের কি কোনও ভাবান্তর আপনি লক্ষ্য করেছিলেন?
ভাবান্তর? তা বলতে পারেন বটে। তাঁর অন্তরের ভাব একটু একটু যেন আঁচ পাচ্ছিলাম ইদানীং
চৌধুরীসাহেবের বয়েস কত হয়েছিল বলে আপনার মনে হয়?
তা পঞ্চাশ পেরিয়েছিল বোধ হয় চৌধুরীর, আই মিন মিস্টার চৌধুরীর। প্রৌঢ়ই বলতে হবে, যদিও তাঁকে দেখাত যুবকের মতোই।
বটে? তা, আপনি কি তাঁকে নাম ধরে ডাকতেন নাকি?
হ্যাঁ, কিছুদিন থেকে আমাদের মধ্যে একটা অন্তরঙ্গতা একটু বন্ধুত্বের সম্পর্ক মানে, বেশ কিছুদিন ধরে একসঙ্গে কাজ করলে যা হয়ে থাকে বলে শীলাদেবী সলজ্জ চোখ দুটি নামালেন।
হ্যাঁ, তা তো হওয়ার কথাই। সায় দিলেন কল্কেকাশি। কতদিন ধরে আপনি এখানে কাজ করছেন?
অন্য ডিপার্টমেন্টে কাজ করতাম। ট্রান্সফার হয়ে এই ডিপার্টমেন্টে এসেছি আজ মাস তিনেক প্রথম মাসটা তিনি আমাকে প্রায় লক্ষ্যই করেননি।
মানে, তিনি লক্ষ্য ঠিকই রেখেছিলেন বলা যায়। আপনাকে না জানতে দিলেও আপনার ওপর বেশ নজর ছিল তাঁর। তাই না?
তা ঠিক। মেনে নিলেন শীলাদেবী। আপনারা ডিটেকটিভ মানুষ। সবকিছু ধরতে পারেন ঠিক ঠিক। ঘুরেফিরে নিজেদের লক্ষ্যে পৌঁছবেনই আপনারা।
বিলক্ষণ! বলে কল্কেকাশি মৃদু হাসলেন। তারপর?
প্রায় মাসখানেক আগে শৈলেশবাবু কী রকম হয়ে যেন তাঁর চেম্বার থেকে বেরিয়ে এলেন একদিন। এলেন আমার ঘরে আমি তখন টাইপ করছিলাম। এ রকমটা আগে কখনও তাঁকে দেখিনি। এসে দাঁড়ালেন আমার টেবিলের সামনে..
তারপর?
চুপ করে দাঁড়িয়ে রইলেন খানিকক্ষণ। কী যেন বলবেন, বলতে পারছেন না মুখ ফুটে। কী রকম নার্ভাস যেন। তারপরে সাহস সঞ্চয় করে বলে ফেললেন কোনোরকমে মিস সমাদ্দার আজ সন্ধেয় তোমার সঙ্গ কি আমি পেতে পারি? এখন যদিও আমার এক তরুণ বন্ধু আছে যার সঙ্গে রোজ আমি বেরুই তবুও মনিবের মন রাখতেই হয় আমি বললাম, মিস্টার চৌধুরী আপনি কী বলছেন?
মানে আপনি রাজি হয়ে গেলেন?
হ্যাঁ। আমি বললাম, মিস্টার চৌধুরী আপনি কী বলছেন। আপনার সঙ্গে আমি বেরুব না? তারপরে আপিস থেকে একসঙ্গে বেরুলাম আমরা একটা ট্যাক্সিতে। গেলাম একটা সিনেমায়। সেখান থেকে গ্র্যান্ডে৩। সিনেমায় আর ডিনারে সেদিন প্রায় সত্তর আশি টাকার মতোন খরচ হয়েছিল চৌধুরীর। অথচ আপিসের লোকদের কাছে শুনতাম উনি নাকি হাড় কেপপন।
তারপর গ্র্যান্ড হোটেলের ফেরতা? শুধালেন কল্কেকাশি।
হোটেলের থেকে আবার একটা ট্যাক্সি করে উনি আমাকে নিয়ে পৌঁছে দিলেন আমার ফ্ল্যাটে
আপনার ফ্ল্যাটে?
হ্যাঁ, আমরা অফিসের কয়েকটি মেয়ে মিলে পাশাপাশি কয়েকটা ফ্ল্যাট ভাড়া নিয়ে একসঙ্গে থাকি সি-আই-টি বিল্ডিংয়ে৪।
বুঝেছি। তারপর?
আমাদের বাড়ির গেটে এসে তিনি আমার হাতখানি নিজের মুঠোর মধ্যে ধরলেন। আমি তাঁকে বাধা দিলাম না। হাত ধরলে আর কী যায় আসে? তাতে আমি কোনও দোষ দেখলুম না। তারপর উনি বললেন, চলো, তোমার ঘরটা কেমন গোছানো দেখে আসি। আমি বললুম, আসুন, কিন্তু ইতরবিশেষ কিছু হবে না তো? তিনি জবাব দিলেন, না, না, ইতরবিশেষ কিছু নয়।
উনি গেলেন আপনার ঘরে?
হ্যাঁ। গেলেন। কিছুক্ষণ থাকলেনও। না, ইতরবিশেষ কিছু ঘটেনি। তারপর কয়েকদিন বেশ কাটল। কিছু হল না। তারপর আবার একদিন চৌধুরী এসে বলল, থিয়েটারের দুখানা টিকিট কেটেছি। শীলা, চলো আজ আমরা থিয়েটারে যাই!
গেলেন থিয়েটারে নিশ্চয়ই?
গেলাম। থিয়েটার থেকে প্রিন্সেসে। সেখানে খাওয়া সেরে ট্যাক্সি করে রেড রোডে৫ কয়েক চক্কর ঘোরা হল। সেদিন শৈলেশের অনেক টাকা খরচ হয়ে গেল। রাত প্রায় বারোটা নাগাদ শৈলেশ বাসায় পৌঁছে দিল আমায়। সেদিন সে একটু হঠকারিতাই করে বসল
ইতরবিশেষ?
না, ঠিক তা না। একটু আদর করবার চেষ্টা করল কেবল। আমি বিশেষ বাধা দিলাম না। বন্ধুর মতো গালের ওপর একটা
ভদ্রলোক বোধ হয় তিলে তিলে নিজের কেরিয়ার গড়ে তুলেছেন, ধাপে ধাপে উন্নতির শিখরে উঠেছেন মনে হয়?
যা বলেছেন। তারপর এই পরশুদিন রাত্তিরে মানে এই দুর্ঘটনার আগের দিন আবার আমরা বেরুলাম এক সঙ্গে। সেদিন কোনও থিয়েটার সিনেমায় নয়, লেকে ঘুরে বেড়ালাম আমরা পাশাপাশি, অনেক চকোলেট কিনে দিলেন তিনি আমায় অনেক ফুল। তারপর একটা বার-এ নিয়ে গেলেন আমাকে। সেখানে অল্প কিছু খাওয়ার পর উনি জিজ্ঞেস করলেন, অল্প একটু মদ্যপানে আমার কোনও আপত্তি আছে কিনা। উচ্চশ্রেণির মদ অবিশ্যি। আর সেখানে নাকি খানার সঙ্গে একটুখানি পান করার রেওয়াজ। কাজেই নিয়মরক্ষার খাতিরে অল্প একটু খেতে হল আমায়। উনিও একপাত্র পান করলেন, তার বেশি নয়। আমি এক চুমুক মাত্র। তারপর সেখান থেকে সোজা আমার বাসায়।
ইতরবিশেষ কিছু হল বুঝি সেদিন? বলে কল্কেকাশি একটু আমতা আমতা করলেন মাফ করবেন জানতে চাইছি বলে। আমাদের কর্তব্যের খাতিরেই
ঘাড় নাড়লেন শীলাদেবী। না, না ইতরবিশেষের ধার দিয়েই নয়।
বুঝতে পারছি এখন কেন এমনটা হল। বললেন, কল্কেকাশি, নিতান্ত হতাশ হয়ে মানে, স্রেফ হতাশার জন্যেই এই কাণ্ডটা করে বসেছেন চৌধুরীসাহেব।
না, ঠিক তা নয়। বরং একটু আশা পাওয়ার পরহ পরের দিনের ঘটনাটা বলি। এ রকম মর্মান্তিক আর হয় না। এগারোটার সময় আমি বসে বসে টাইপ করছি। ওঁর কুঠুরির থেকে উনি হুড়মুড় করে হঠাৎ আমার সামনে এসে দাঁড়ালেন। আমি চোখ তুলে চেয়েছি আর উনি জিজ্ঞেস করেছেন, আচ্ছা, ইতরবিশেষের জন্যে তুমি কত চার্জ করো শীলা? একশো টাকা শুনে তিনি যেন কেমন আর্তনাদ করে উঠলেন একশো টাকা। মাত্র মাত্র একশো টাকা! তুচ্ছ একশো টাকার জন্যই তোমার ইতরবিশেষ? এই বলে সোজা তিনি জানালার দিকে ছুটে গেলেন। তারপরই ওই জানালা টপকে ছতলার ওপর থেকে সটান
শীলা কথাটা আর শেষ করতে পারে না। দু-হাত দিয়ে নিজের মুখ ঢাকে।
আচ্ছা এবার আসি শীলাদেবী। নমস্কার।
ডিটেকটিভ কল্কেকাশি ওঠেন।
মাত্র একশো টাকায় ইতরবিশেষ? আপন মনেই গুনগুন করেন তিনি ফেরার সময়।

টীকা
১. গেজেটেড অফিসার  ভারতবর্ষের কেন্দ্রীয় সরকারে বা যে-কোনো রাজ্য সরকারি দপ্তরে কর্মরত উচ্চপদস্থ আধিকারিক। কোনও রাজ্যের রাজ্যপাল বা ভারতের রাষ্ট্রপতি কোনও ব্যক্তিকে সরকারি উচ্চ পদে নিয়োগ করলে তা সরকারি মুখপত্র বা গেজেটে-এ নোটিশ হিসাবে প্রকাশ করতে হয়। যে আধিকারিকদের নিয়োগ গেজেটে নোটিশ হিসেবে প্রকাশিত হয়েছে, তাঁদের গেজেটেড অফিসার বলা হয়।
২. পদ্মবিভূষণ  ভারত প্রজাতন্ত্রের দ্বিতীয় সর্বোচ্চ অসামরিক খেতাব। সর্বোচ্চ খেতাব ভারতরত্ন-র পরই এর স্থান। পদ্মবিভূষণের অধস্তন খেতাব যথাক্রমে পদ্মভূষণ এবং পদ্মশ্রী। ১৯৫৪ সালে এই খেতাব প্রচলিত হয়। প্রথম বছর এই খেতাব অর্জন করেন সত্যেন্দ্রনাথ বসু, জাকির হুসেন, বালাসাহেব গঙ্গাধর খের, জিগমে দোর্জি ওয়াংচুক, নন্দলাল বসু এবং ভি কে কৃষ্ণ মেনন।
৩. গ্রান্ডে গ্র্যান্ড হোটেল। অবস্থান চৌরঙ্গি রোডে। চৌরঙ্গি রোডের নতুন নাম জওহরলাল নেহরু রোড। শ্রীমতী অ্যানি মস্ক-এর ১৮৭০-এর প্রতিষ্ঠা করা বোর্ডিং হাউস এবং লাগোয়া কিছু জমি কিনে নিয়ে ইস্পাহান থেকে আগত আর্মেনিয়ান সাহেব অ্যারাথুন স্টিফেন বিংশ শতকের গোড়ায় গ্র্যান্ড হোটেল কিনে নিয়ে এর নামকরণ করেন ওবেরয় গ্র্যান্ড। কলকাতার প্রথম সারির অভিজাত হোটেলগুলির মধ্যে অন্যতম।
৪. সি-আই-টি বিল্ডিং  সি-আই-টি অর্থাৎ ক্যালকাটা ইমপ্রূভমেন্ট ট্রাস্ট কর্ত,ক নির্মিত বহুতল বাড়ি। সিআইটি নির্মিত বাড়ি কলকাতা শহরে একাধিক। উদাহরণস্বরূপ বলা যায় একটির ঠিকানা ১০৭, উল্টাডাঙ্গা মেইন রোড। কোনও কোনও বাড়ি বসবাসের জন্য আবার বেশ কিছু বাড়ি অফিস হিসেবে ব্যবহৃত হয়।
৫. রেড রোড  ময়দানের ভিতর ও ফোর্ট উইলিয়াম লাগোয়া অঞ্চল দিয়ে ইউরোপীয় অভিজাতদের ব্যবহার্য এই রাস্তাটি নির্মাণ করা হয় ১৮২০ সালে। রেড রোড নামের বিশেষ কার্যকারণ খুঁজে পাওয়া যায় না। তবে অনেকে মনে করেন নেটিভদের এই রাস্তায় প্রবেশাধিকার না থাকায়, তাদের প্রতি সাবধানবাণী হিসেবে রেড রোড নাম দেওয়া হয়েছিল। স্যর আশুতোষের প্রতিবাদে তৎকালীন গভর্নর এই আইন রদ করেন। ১৯৮৫ সালে এই রাস্তার নতুন নাম দেওয়া হয় প্রিয়দর্শিনী ইন্দিরা গান্ধি সরণি।

আপনার একটু অবিমৃশ্যকারিতা হয়েছে। বললাম আমি১ হর্ষবর্ধনকে২ মানে, ওইভাবে কথা বলাটা ঠিক হয়নি। ওই লোকটা আসলে এক ডিটেকটিভ। আপনার টাকাকড়ির খোঁজখবর নিতেই এসেছিল।
তাতে ওর লাভ? ওকে কি আমার টাকাকড়ির ভাগ দিতে হবে নাকি?
গভর্নমেন্ট থেকে ওকে লাগিয়ে থাকবে। ইনকাম ট্যাকস-এর পক্ষ থেকেও আসতে পারে। মুনাফাবাজদের পাকড়াবার চেষ্টা হচ্ছে না আজকাল? আপনি আবার ফলাও করে নিজের মুনাফার কথা জাহির করলেন ওর কাছে এক কথায় moon offer করলেন। হাতে চাঁদ তুলে দিলেন ওর।
কিন্তু আপনি এটাকে অবিমিশ্রকারিতা বলছেন কেন বলুন তো? তস্য ভ্রাতা গোবর্ধন বসে ছিল পাশেই, খট করে বলে বসল।
ওকথা তো বলিনি! বলেছি অবিমৃশ্যকারিতা। আমি ওকে শুধরে দিতে চাই।
একই কথা। কিন্তু ওর মানেটা কী, তাই আমি জানতে চেয়েছি।
মানেটা যে কী, তা আমিও ঠিক জানিনে ভাই! অভিধানে আছে। তবে মনে হচ্ছে তোমার কথাটাতেও ওর মানে পাওয়া যায়। কী মেশাতে গিয়ে কী মেশানো একথার সঙ্গে সেকথা মিশিয়ে কী বলতে গিয়ে কী বলে ফেলা আর কি!
লোকটা যে গোয়েন্দা তা আপনি জানলেন কী করে? জিগ্যেস করলেন হর্ষবর্ধন।
চিনি যে ওঁকে। কল্কেকাশি ওঁর নাম, নামজাদা গোয়েন্দা উনি।
অনেকদিন আগে ওঁর সঙ্গে একবার আলাপ হয়েছিল আমার কোনও এক সূত্রে। উনি আমাকে চিনতে পারেননি, আমি কিন্তু ঠিক চিনেছি।
ডিটেকটিভ কল্কেকাশি? গোবরা জিগ্যেস করে। হুঁকোকাশি তো জানি, মনোরঞ্জন ভটচার্যের৩ ডিটেকটিভ বইয়ে পড়া আমার। ডিটেকটিভ হুঁকোকাশি।
তস্য ভ্রাতা হবেন হয়তো। জানিনে ঠিক। হুঁকোকাশির ভাই কল্কেকাশি হওয়া বিচিত্র নয়। আমি জানাই।
আমাদের কাছে ওঁকে কল্কে পেতে হবে না! বললেন হর্ষবর্ধন।
আমাদের ল্যাজে পা দিতে এলে ওঁর কাশিপ্রাপ্তি ঘটিয়ে দেব আমরা! এখানে আর কল্কে পেতে হবে না!
গোর্বধন সায় দেয় দাদার কথায়।
হয়েছিল কি, ডিটেকটিভ কল্কেকাশি নিরীহ ভদ্রলোকের মতোই এসেছিলেন হর্ষবর্ধনের কাছে এমনি আলাপ করতে। কথায় কথায় তিনি বললেন, আপনাদের ব্যবসায় আর এমন কী লাভ হয় মশাই! সামান্য কাঠের কারবার তো আপনার!
হর্ষবর্ধনের পেটের খবর টেনে বের করার জন্যই যে কথাটা ওঁর পাড়া, পাড়তেই আমি তা টের পাই।
সামান্য! কথাটায় ওঁর অহমিকায় লাগল। গর্বে তিনি ফেটে পড়লেন তক্ষুনি, বড়াই করে বললেন, বলেন কী মশাই! আমাদের কারবারে কত পারসেন্ট মুনাফা আঁচ করতে পারেন তার? চার টাকার কাঠ থেকে আমরা চারশো টাকা লাভ করি তা জানেন? হিসেব করে বলুন তো কত পারসেন্ট লাভ হয় তা হলে?
শুনে তো আমি থ হয়ে যাই, মানসাঙ্ক কষেও ওর পারসেন্টেজের কোনও থই পাইনে।
কী রকম, কী রকম? নির্দোষ কৌতূহল দেখা যায় কল্কেকাশির। হর্ষবর্ধনের হাঁড়ির খবর জানার মতলব তাঁর, বেশ আমি বুঝতে পারি।
কিন্তু আমি ওঁকে সামলাবার আগেই উনি নিজের হাঁড়ি নিজেই হাটে ভেঙেছেন কীরকম শুনুন তা হলে। ছোটোনাগপুরের৪ জঙ্গল আমরা ইজারা নিই। জঙ্গলকে জঙ্গল সটান চলে গেছে সেই মধ্যপ্রদেশের দণ্ডাকারণ্য৫ অব্দি। অফুরন্ত জঙ্গল সীমা পরিসীমা নেই। এন্তার গাছ। সেইসব গাছ কেটে তার ডালপালা ছেঁটে কলকাতায় আমদানি করি আমরা। এখানে আমাদের কারখানার সেইসব ইলাহি কাঠ করাত দিয়ে চিরে তক্তা বানানো হয় সেই তক্তা আমরা বেচি। বেচে লাভ হয় আমাদের।
কেমনধারা লাভ? কল্কেকাশির কৌতূহল।
তার কি ইয়ত্তা আছে নাকি? জঙ্গলকে জঙ্গল ইজারা নিই, বললুম না! নিলাম ডেকে ইজারা নেয়া হয়। গাছ-প্রতি আমাদের পড়তা পড়ে চার টাকার মতন, সেই চার টাকার গাছের তক্তা বেচে পাই অন্তত চারশো টাকা। তারপর বলে তিনি একটু থামেন, দম নিতেই বোধ হয়।
তারপর? কল্কেকাশি উসকে দেন ওঁকে নতুন উদ্যম দেওয়ার মতলবেই বোধ হয়।
দম পেয়ে তিনি শুরু করেন আবার তারপর ওইসব তক্তার থেকে যদি আমরা আলনা, আলমারি, দেরাজ, ডেসক টেবিল, চেয়ার, খাট, পালঙ্ক ইত্যাদি নানান আসবাবপত্তর বানিয়ে বেচি, তা হলে গোড়াকার সেই চার টাকাই মুনাফা হয়ে দাঁড়াবে চার হাজার টাকা। বুঝলেন?
না, না, এর মধ্যে শ্রমের প্রশ্নও রয়েছে যে! লেবারটাও ধরতে হবে। এইসব বানাতে কারিগরদের মজুরি দিতে হয় না? তাদের চার্জও তো চারগুণ এখন। মুনাফার সবটাই আপনার নেওয়ার নয়। দেওয়ার দিকটাও রয়েছে আবার। ওঁর কথার বিপক্ষে বলে ওঁর পক্ষ সমর্থনের প্রয়াস আমার।
তা আছে। মেনে নেন হর্ষবর্ধন হ্যাঁ, তা আছে বইকি। সেটাও ধর্তব্য ওই সঙ্গে। তবে তা ধরেও
বিস্তর মুনাফা হয়, তাই না? কল্কেকাশি ওঁকে দম দেন আবার।
তা তো হয়ই। না হয়ে কি আর যায় মশাই? যাওয়ার জো কী!
এত টাকা আপনি রাখেন কোথায়? আনাড়ির মতোই জিজ্ঞাসা কল্কেকাশির।
টাকা কি আবার রাখা নাকি? রাখতে কখনও পারে কেউ? আপনার থেকেই তো উড়ে যায় টাকা। কর্পূরের মতোন যা তার দস্তুর।
কেমন করে যায় কে জানে! গোবরার সায় দেওয়া আসতে না আসতে চলে যায়!
কখনো আস্তে যায়, কখনো বা দুদ্দার দৌড়ে। আবার তার পুনরুক্তি।
কী করেন অ্যাতো টাকা নিয়ে? শুধান উনি। ঘুরিয়ে ফিরিয়ে সেই এক কথাই।
বিলিয়ে দিই। কী আবার করি! হর্ষবর্ধনের সরল জবাব। টাকা নিয়ে কী করে মানুষ?
বিলিয়ে দেন। অবাক হন কল্কেকাশি। কথাটায় তাঁর বিশ্বাস হয় না বলাই বাহুল্য।
বিল মেটাতেই চলে যায় টাকা। বেতনের বিল, বোনাসের বিল, বললেন হর্ষবর্ধন। আমার কারখানার মজুর কারিগরকে মাইনে দিতেই কি কম টাকাটা যায় মশাই? বেতন মিটিয়ে বোনাস দিয়ে কী আর থাকে বলুন!
কত আর দেন বোনাস! বড়োজোর তিনমাসের?
তা তো দিই-ই। সব কোম্পানিই তো দেয়। তবে, তারা দেয় বছরে তিন মাসের, আর আমি দিই প্রতি মাসে।
তার মানে?
মানে, মাস-মাস তিন মাসের বেতন বাড়তি দিয়ে যাই। না দিলে চলবে কেন ওদের? জিনিসপত্রের দাম তিনগুণ করে কি বেড়ে যায়নি, বলুন?
বলেন কী মশাই? এবার কল্কেকাশি সত্যিই হতবাক হন।
বলে, দাদার ওই বোনাস পেয়ে পেয়ে আমাদের কারিগররা বোনাই পেয়ে গেল সবাই! গোবর্ধন জানায়।
বোনাই পেয়ে গেল? সে আবার কী? কল্কেকাশি কথাটার কোনও মানে খুঁজে পান না বোনাস থেকে বোনাই?
হবে না? ব্যাসিলাস-এর বেলা যেমন ব্যাসিলাই। ইংরিজি কথাটার কোনও মানে খুঁজে পান না বোনাস থেকে বোনাই?
হবে না? ব্যাসিলাস-এর বেলা যেমন ব্যাসিলাই। ইংরিজি কি একদম জানিনে নাকি মশাই? বোনাস-এর বহুবচনে কী হয়? জিনিয়াসের প্লুরালে যেমন জিনিয়াই, তেমনি বোনাস এর প্লুরালে তো বোনাই-ই হবে। হবে না?
গোবর্ধন আমার দিকে তাকায়।
বোনাস-এর ওপর বোনাস পেতেই ওদের আইবুড়ো বোনেদের বিয়ে হয়ে গেল সব। আপনিই বররা এসে জুটে গেল যত। বিনা পণেই বলতে কী! বউয়ের হাত দিয়ে সেই বোনাস-এর ভাগ বসাতেই বোনাইরা জুটে গেল সব আপনার থেকেই।
বটে বটে? কথাটা পরিষ্কার হওয়ায় কল্কেকাশি হাঁফ ছাড়লেন।
তা হলেও বাড়তি টাকার অনেকখানি মজুত থেকে যায় সেসব টাকা রাখেন কোথায়? ব্যাঙ্কে, না বাড়িতে? তিল তিল করে জমলেও তো তা তাল হয়ে ওঠে একদিন আপনাদের সেই বিপুল ঐশ্বর্য
অরণ্যেই ওঁদের ঐশ্বর্য। কথাটা আমি ঘুরিয়ে দিতে চাই ঐশ্বর্য কি আর ওঁদের বাড়িতে আছে? না, বাড়িতে থাকে? জমিয়ে রাখবার দরকারটাই-বা কী? গোটা অরণ্যভূমিই তো ঐশ্বর্য ওঁদের। বনস্পতি রূপে জমানো। কাটা গাছই টাকার গাছ। বলে উদাহরণ দিয়ে কথাটা আরও পরিষ্কার করি যেমন মরা মরা জপতে জপতেই রাম হয়ে দাঁড়ায়, তেমনি কাটা উলটোলেই টাকা হয়ে যায় মশাই! মানে কাটা গাছই উলটে টাকা দেয় কিনা! টাকার গাছ তখন।
বুঝেছি। বলে ঘাড় নেড়ে কল্কেকাশি চাড় দেখান আবার আপনাদের বাড়ি সেই গৌহাটি না কোথায় যেন বললেন না? আসাম থেকেই তো আসা আপনাদের এখানে তাই নয়? তা আসামের বেশির ভাগই তো অরণ্য৬। তাই নয় কি? তা হলে বোধ হয় সেই অরণ্যের কাছাকাছি কোথাও মানে আপনাদের বাড়ির কাছেই হয়তো কোনও গভীর জঙ্গল আছে, সেই জঙ্গলে তাই না?
কল্কেকাশির কথায় হর্ষবর্ধনের কোনও সাড়া পাওয়া যায় না আর। তিনি শুধু বললেন হুম! বলেই কেমনধারা গুম হয়ে যান। কল্কেকাশির উদ্যম সত্ত্বেও তাঁর গাম্ভীর্যের বাঁধ ভেঙে কথার স্রোত আর এগুতে পারে না।
আচ্ছা, নমস্কার, আজ আসি তাহলে। বলে উঠে পড়েন আপনার নাম শুনেছিলাম, আপনার সঙ্গে আলাপ করে খুব আনন্দ হল। নমস্কার।
কল্কেকাশি গেলে পর মুখ খুললেন হর্ষবর্ধন, আমাদের টাকাকড়ির খোঁজখবর পেতে চায় লোকটা!
হ্যাঁ, দাদা, কেমন যেন রহস্যময়! গোবরা কয়।
তখন আমি ভদ্রলোকের রহস্য ফাঁস করে দিই। জানাই যে ওই কল্কেকাশি কোনও কেউকেটা লোক নন, ধুরন্ধর এক গোয়েন্দা। সরকার এখন কালোবাজার-এর টাকার সন্ধানে রয়েছে কিনা, কোথায় কে কালো টাকা কালো সোনা জমিয়ে রেখেছে
কালো সোনা তো আফিংকেই বলে মশাই। সোনার দাম এখন আফিঙের। দাদার ঢীকা আমার কথার ওপর  আমার কি এটা আফিঙের চাষ নাকি?
আবার কেষ্টঠাকুরকেও বলে থাকে কেউ-কেউ। তস্য ভ্রাতার টিপপনি দাদার ওপরে।
এখনকার দিনে কালো টাকা তো কেউ আর বার করে না বাজারে, সোনার বার বানিয়ে লুকিয়ে কোনোখানে মজুত করে রাখে, বুঝেছেন? আমি বিশদ ব্যাখ্যা করি তখন আপনারা কালো বাজারে মানে, কাঠের কালোবাজার করে প্রচুর টাকা জমিয়েছেন সরকার বাহাদুরের সন্দেহ। তাই তার আঁচ পাওয়ার জন্যই এই গোয়েন্দা প্রভুটিকে লাগিয়েছেন আপনার পেছনে।
তা হলে তো বেশ গনগনে আঁচ মশাই মানুষটার! গোবর্ধন বলে, না আঁচালে তো বিশ্বাস নেই বাঁচা নেই আমাদের।
সর্বনাশ করেছেন দাদা! হর্ষবর্ধনের প্রায় কাঁদার উপক্রম, আপনি ওই লোকটাকে আসামের অরণ্য দেখিয়ে দিয়েছেন আবার।
এমন সময় টেবিলের ফোন ক্রিং ক্রিং করে উঠল ওঁর। ধরলেন হর্ষবর্ধন হ্যালো! কে!  কে একজন ডাকছেন আপনাকে। রিসিভারটা এগিয়ে দিলেন উনি।
আমাকে! আমাকে কে ডাকতে যাবে এখানে? অবাক হয়ে আমি কর্ণপাত করলাম হ্যালো, আমি শিব্রাম আপনি কে?
আমি কল্কেকাশি। কাছাকাছি এক ডাক্তারখানা থেকে ফোন করছি আপনাকে। ওখানে বসে থাকতে দেখেই আপনাকে আমি চিনতে পেরেছি। আপনি বোধ হয় পারেননি আমায় শুনুন, অনেক কথা আছে আপনার সঙ্গে। অনেক দিন পরে দেখা পেলুম আপনার। আজ রাত্রের ট্রেনে গৌহাটি যাচ্ছি। আসুন না আমার সঙ্গে! প্রকৃতির লীলাভূমির আসাম, আপনি লেখক মানুষ, বেশ ভালো লাগবে আপনার। দু-পাঁচ দিন অরণ্যবিহার করে আসবেন এই তালে। কেমন, আসছেন তো?
অরণ্য বিহার? আমি সাড়া দিই আজ্ঞে না। আমাদের বাড়ি ঘাটশিলায়৭, তার চারধারেই জঙ্গল পাহাড়। প্রায়ই সেখানে যাই আমি সঠিক বললে, বিহারের বেশির ভাগই অরণ্য। খোদ বিহার অরণ্যে বাস করি। আমাকে আবার গৌহাটি গিয়ে অরণ্য বিহার করতে হবে কেন? অরণ্য দেখে দেখে অরুচি ধরে গেছে আমার। আর সত্যি বলতে, এক-আধটু লিখি-টিখি বটে তবে কোনও প্রকৃতি-রসিক আমি আদপেই নই।
ফোন রেখে দিয়ে হর্ষবর্ধনকে বললাম, ওই ভদ্রলোক, মানে কল্কেকাশিই ফোন করেছিলেন। এখনই আজ রাত্রের ট্রেনে উনি গৌহাটি যাচ্ছেন
অ্যাঁ? গৌহাটি যাচ্ছেন? কী বললেন? অ্যাঁ? আতঙ্কিত হন হর্ষবর্ধন, সেরেছে তা হলে! এবারে আমাদের সর্বনাশ রে গোবরা!
সর্বনাশ কীসের? বাঁচিয়ে দিয়েছি তো আপনাকে। এখানে আপনাদের বাড়িতে তল্লাশি করলে বিস্তর সোনাদানা পেয়ে যেত, এখান থেকে কায়দা করে কেমন হটিয়ে দিলাম! এখন মরুক না গিয়ে আসামের জঙ্গলে! অরণ্যে অরণ্যে রোদন করে বেড়াক!
এখানে আমাদের বাড়ি তল্লাশি করে কিছুই পেত না সে। বড়ো জোর লাখখানেক কি দেড়েক আমাদের দৈনন্দিন দরকার মিটিয়ে মাস খরচের জন্যে লাগে যেটা। আমরা কি এখানে টাকা জমাই নাকি মশাই? চোর ডাকাতের ভয় নেইকো? সেদিনের কারখানার সেই চুরিটা হয়ে যাওয়ার পর থেকেই আমরা সাবধান হয়েছি। আমাদের কারবারের লাভের টাকার আর বাড়তি যা কিছু সব আমরা সোনার বাট বানিয়ে গৌহাটি নিয়ে যাই বাড়ির কাছাকাছি একটা জঙ্গলে গিয়ে এক চেনা গাছের তলায় পুঁতে রেখে আসি।
চেনা গাছ! অবাক লাগে আমার, গাছ কি কখনও আবার চেনা যায় নাকি? একটা গাছের থেকে আর একটাকে, এক গরুর থেকে অন্য গরু, এক চিনেম্যানের থেকে আর এক চিনেম্যান কি আলাদা করে চিনতে পারে কেউ? গাছ যদি হারিয়ে যায়?
ওই একটা জিনিস যা কখনও হারায় না, টাকাকড়ি নিয়ে পালিয়ে যায় না কদাচ। হাত পা নেই তো তার, এক জায়গায় দাঁড়িয়ে থাকে ঠায়
এইজন্যেই তো শুদ্ধু ভাষায় ওদের পাদপ বলেছে, তাই না দাদা?
আমি তো মশাই চিনতে পারিনে, শাখা-প্রশাখা ডালপালা নিয়ে সব গাছই তো আমার চোখে এক চেহারার মনে হয়। ফুল ধরলে কি ফল ফললে তখন যা একটু টের পাই তাদের গ্যাঁতগোত্রের কোনটা আম কোনটা জাম। কিন্তু কোন গাছটা যে কিসের জন্য তা আমি চিনে রাখতে পারি নে।
আমরা পারি। একবার যাকে যে গাছটাকে দেখি তাকে আর সারা জীবনে ভুলিনে
যাকগে সেকথাএখন আপনাদের গোয়েন্দা যদি আমাদের বাড়ি গিয়ে কাছাকাছি জঙ্গলের যত গাছের গোড়ায় গিয়ে খোঁড়াখুঁড়ি লাগিয়ে দেয় তা হলেই তো হয়েছে!
গোড়ায় গলদ বেরিয়ে পড়বে আমাদের! গোবরা জানায়।
একটা না একটার তলায় পেয়ে যাবে আমাদের ঐশ্বর্যের কিনারা। অরণ্যেই আমাদের ঐশ্বর্য; যতই গালভরা হোক, কথাটা বলে আপনি ভালো করেননি। হদিস দেওয়া ঠিক হয়নি আপনার।
তার চেয়ে আপনি কষে আমাদের গাল দিতে পারতেন বরং। কিছু আসত যেত না। গালে চড়াতেও পারতেন। গাল বাড়িয়ে দেয় গোবরা।
কী করা যায় এখন! মাথায় হাত দিয়ে বসে পড়েন হর্ষবর্ধন। বসে তো ছিলেনই, মনে হয়, আরও যেন তিনি বসে গেলেন।
চলো দাদা, আমরাও গৌহাটি চলে যাই, গোবরা একটা পথ বাতলায় ওই ট্রেনেই চলে যাই আজ। গোয়েন্দার গোয়েন্দাগিরি করা যাক বরং। ডিটেকটিভ বই তো কম পড়িনি ওদের হাড়হদ্দ জানি সব। কিছুই আমার অজানা নয়।
ওর পড়াশোনার পরিধি কদ্দুর জানার আমার কৌতূহল হয়। সে অকাতরে বলে, কম বই পড়েছি নাকি? লাইব্রেরি থেকে আনিয়ে আনিয়ে কিছু পড়তে আর বাকি রাখিনি। সেই সেকেলে দারোগার দপ্তর৮ থেকে শুরু করে পাঁচকড়ি দে৯ আহা, সেই মায়াবী১০ মনোরমা১১ বিষম বৈ সূচন কোনোটাই বাদ নেই আমার। আর সেই নীলবসনা সুন্দরী১২!
দাদার সমর্থন আসে, আহা মরি মরি!
থেকে আরম্ভ করে সেদিনের নীহার গুপ্ত১৩, গৌরাঙ্গ বোস১৪ অব্দি সব আমার পড়া। ব্লেক সিরিজ১৫, মোহন সিরিজ১৬ বিলকুল। জয়ন্ত কুমার১৭ থেকে ব্যোমকেশ১৮ পর্যন্ত কারও কীর্তিকলাপ আমার অজানা নয়। এত পড়ে পড়ে আমি নিজেই এখন আস্ত একটা ডিটেকটিভ, তা জানেন?
বলো কী হে?
সেবারকার আমাদের কারখানায় চুরিটা ধরল কে শুনি? কোন গোয়েন্দা? এই শর্মাই তো! তেজপাতার টোপ ফেলে তৈজসপত্রের লোভ দেখিয়ে আমিই তো ধরলাম চোরটাকে! দাদার বেবাক টাকা উদ্ধার করে দিলাম। তাই না দাদা?
তোর ওইসব বইটই এক-আধটু আমিও যে পড়িনি তা নয়। তোর বইটই অবসর মতোন আমিও ঘেঁটে দেখেছি বইকি! তবে পড়ে-টড়ে যা টের পেয়েছি তার মোদ্দা কথাটা এই যে, গোয়েন্দাদের মৃত্যু হয় না। তারা আত্মার মতোই অজয় অমর অবিনশ্বর অকাট্য অবিদ্ধ
অকাট্য? অবিব্ধ?
হ্যাঁ; তরোয়ালে কেটে ফেলা যায় না, গুলি দিয়ে বিদ্ধ করা যায় না, জলে সিদ্ধ করা যায় না মারবেন কী! কানের পাশ দিয়ে চলে যাবে যত গুলিগোলা। এই পরিচ্ছেদে দেখলেন আপনি যে হতভাগা খতম হল, আবার পরের পরিচ্ছেদেই দেখুন ফের বেঁচে উঠেছে আবার। অকাট্য অবিদ্ধ অখাদ্য।
তা হলে চলো দাদা! ওই ট্রেনেই চলে যাই আজ। গুলি না করেও গুলিয়ে দেওয়া যাক ওকে আসল জায়গার থেকে ভুলিয়ে অন্য জঙ্গলে নিয়ে গিয়ে ছেড়ে দিয়ে আসব দেখো তুমি।
এতক্ষণে দাদা যেন একটু আশ্বস্ত হলেন মনে হল। হাসিমুখে বললেন, যাব তো, কিন্তু যাচ্ছি যে, ও যেন টের না পায়।
গৌহাটি স্টেশনে নামতেই তাঁরা নজরে পড়ে গেলেন কল্কেকাশির। কল্কেকাশি তাঁদের দেখতে পেয়েছেন সেটা তাঁরা লক্ষ্য করলেন বটে, কিন্তু তাঁরা যে লক্ষ্যীভূত হয়েছেন সেটা তাঁকে টের পেতে দিলেন না একেবারেই। নজরই দিলেন না একদম তাঁর দিকে। আপন মনে হেলে দুলে বাইরে গিয়ে একটা ট্যাক্সি ভাড়া করলেন তাঁরা।
কল্কেকাশিও অলক্ষ্যে পিছু পিছু আর একটা ট্যাক্সিতে উঠলেন গিয়ে। ছুটলেন তাঁদের পিছু পিছু।
হর্ষবর্ধনের গাড়ি কিন্তু কোনও জঙ্গলের ত্রিসীমানায় গেল না। তাদের বাড়ির চৌহদ্দির দিকে তো নয়ই। অনেক দূরে এগিয়ে একটা ছোটোখাটো পাহাড়ের তলায় গিয়ে খাড়া হল গাড়িটা।
ভাইকে নিয়ে নামলেন হর্ষবর্ধন। ভাড়া মিটিয়ে বকশিশ দিয়ে ছেড়ে দিলেন ট্যাক্সিটা।
কল্কেকাশিও নেমে পড়ে পাহাড়ের পথ ধরে দূর থেকে অনুসরণ করতে লাগলেন ওঁদের।
আড়চোখে পিছনে তাকিয়ে দাদা বললেন ভাইকে, ছায়ার মতো আসছে, খবরদার ফিরে তাকাসনে যেন!
পাগল হয়েছ দাদা? তাকাই আর তাক পেয়ে যাক! দাদার মতন গোবরারও আজ নয়া চেহারা দুভায়ে এখানেই আজ ওকে নিকেশ করে যাব। কাক-চিল কেউ টের পাবে না, সাক্ষী থাকবে না কেউ। শকুনি গৃধিনিতে খেয়ে শেষ করে দেবে কালকে।
কাজটা খুবই খারাপ ভাই সত্যি বলছি! দাদার অনুযোগ কিন্তু কী করা যায় বল? ও বেঁচে থাকতে আমাদের বাঁচন নেই, আর আমাদের বেঁচে থাকাটাই যখন বেশি দরকার, অন্তত আমাদের কাছে তখন ওকে নিয়ে কী করা যায় বল? তবে ওকে আদৌ মারা যাবে কি না সন্দেহ আছে। এখনও পর্যন্ত একটা গোয়েন্দাও কিন্তু মরেনি কখনও।
কিন্তু বাবার যেমন বাবা আছে, তেমনি গোয়েন্দার ওপরেও গোয়েন্দা থাকে, জানায় গোবরা আর তিনি হচ্ছেন খোদ এই গোবর্ধন! খোদার ওপর খোদকরি হবে আমার। রবার্ট ব্লেকের স্মিথের১৯ মতোই গোবরা দাদাকে নিজের শাগরেদ বানাতে চাইলেও হর্ষবর্ধন অন্যরূপে প্রকট হন, গোঁফ মুচড়ে বলেন, তুই যদি গোবর্ধন, তা হলে আমি সাক্ষাৎ শ্রীকৃষ্ণ স্বয়ং গোবর্ধনকে ধারণ২০ করে রয়েছি!
বলে ভাইয়ের হাত ধরে তিনি বলেন আয়, আমরা এই উঁচু ঢিবিটার আড়ালে গিয়ে দাঁড়াই। একটুখানি গা-ঢাকা দিই। লোকটা এখানে এসে আমাদের দেখতে পেয়ে কী করে দেখা যাক
কল্কেকাশি বরাবর চলে এসে কাউকে না দেখে সোজা পাহাড়ের খাড়া দিকটার কিনারায় গিয়ে পৌঁছান। দেখেন যে তার ওপারে আর পথ নেই অতল খাদ, তাঁর খাদ্যরা বিলকুল গায়েব। তাকিয়ে দেখেন চারদিকে দুই ভাই কারোরই পাত্তা নেই গেল কোথায় তারা?
এমন সময় যেন মাটি ফুঁড়েই তারা দেখা দিল হঠাৎ।
কল্কেকাশি সাড়া পেলেন পেছন থেকে হাত তুলে দাঁড়ান!
ফিরে তাকিয়ে দেখেন দুই মূর্তিমান দাঁড়িয়ে যুগপৎ শ্রীহর্ষ এবং শ্রীমান গোবর বর্ধন ভ্রাতৃদ্বয়। দুজনের হাতেই পিস্তল।
এবার আপনি আমাদের কব্জায় কল্কেকাশিবাবু! হাতের মুঠোয় পেয়েছি আপনাকে! আর আপনার ছাড়ান নেই! বিস্তর জ্বালিয়েছেন, কিন্তু আর আপনি আমাদের জ্বালাতে পারবেন না। দেখেছেন তো আমাদের হাতে এটা কী। হর্ষবর্ধন হস্তগত বস্তুটি প্রদর্শন করেন সব জ্বালা যন্ত্রণা খতম হবে এবার আমাদেরও, আপনারও।
একটু ভুল করছেন হর্ষবর্ধনবাবু। জানেন না কি, আমাদের গোয়েন্দাদের কখনো মৃত্যু হয় না? আমরা অদাহ্য অভেদ্য অমর।
জানি বইকি, পড়েওছি বইয়ে আপনারা অবাধ্য অকাট্য অখাদ্য ইত্যাদি। কিন্তু তাই বলে আপনারা কিছু অপত্য নন। দু-পা আগ বাড়িয়ে দেখুন একবার, আপনার সামনে অতল খাদ মুহূর্ত বাদেই ওই খাদে পড়ে ছাতু হতে হবে আপনাকে। পালাবার কোনও পথ নেই। ওই পতন অপ্রতিরোধ্য। কিছুতেই আপনি তা রোধ করতে পারবেন না। আপনি অপত্য মানে অপতনীয় নন।
আপনাকে অপত্যনির্বিশেষে আমরা পালন করব। গোবর্ধন জানায় বেশিরভাগ বাবাই যেমন ছেলেদের অধঃপতনের মূল, মানুষ করার ছলনায় তাকে অপমৃত্যুর মুখে ঠেলে দেয়, ঠিক তেমনিধারাই প্রায়।
পায়ে পায়ে এগিয়ে যান এইবার। হর্ষবর্ধনের হুকুম খাদের কিনারায় গিয়ে খাড়া হন। নিজে ঝাঁপিয়ে পড়ার সাহস আপনার হবে না আমি জানি। আপনাকে ধাক্কা মেরে ফেলে দেব আমরা। এগোন এগোন নইলে এই দুড়ুম!
অগত্যা কল্কেকাশি কয়েক পা এগিয়ে কিনারাতেই গিয়ে দাঁড়ান। হাতঘড়িটা কেবল দেখে নেন একবার।
ঘড়ি দেখে আর কী হবে স্যার! অন্তিম মুহূর্ত আসন্ন আপনার। দাদা বলেন, গোবরা, চারধারে একবার ভালো করে তাকিয়ে দ্যাখ দেখি পুলিশ-টুলিশ কারও টিকি দেখা যাচ্ছে নাকি কোথাও?
উঁচু পাহাড়ের ওপরে দাঁড়িয়ে গোবরা নজর চালায় চারধারে। না দাদা, কেউ কোথাও নেই। পুলিশ দূরে থাক, চার মাইলের মধ্যে জনমনিষ্যির চিহ্ন না। একটা পোকামাকড়ও নজরে পড়ছে না আমার।
খাদটা কত নীচু হবে রে? দাদা শুধায়, ধারে গিয়ে দেখে আয় তো!
তা, পাঁচশো ফুট তো বটেই। আঁচ পায় গোবরা।
কোথাও কোনও ঝোপঝাড়, গাছের শাখা-প্রশাখা, লতাগুল্ম কিছু বেরিয়ে নেই তো! পতন রোধ হতে পারে এমন কিছু কোথাও কোন ফ্যাকড়ায় লোকটা আটকে যেতে পারে শেষটায়, এমনতরো কোনও ইতরবিশেষ ভালো করে দ্যাখ।
না, বিলকুল ন্যাড়া এই খাড়াইটা আটকাবার মতন কোথাও কিছু নেই।
বেশ, আমি রিভলভার তাক করে আছি। তুই লোকটার পকেট-টকেট তল্লাশি করে দেখ এইবার। কোনও প্যারাশুট কি বেলুন লুকিয়ে রাখেনি তো কোথাও?
এক পকেটে একটা রিভলভার আছে দাদা!
বার করে নে এক্ষুণি! আর অন্য পকেটটায়?
একখানা রুমাল।
নিয়ে নে ওটাও। কে জানে, ওটাকেই হয়তো ফুলিয়ে ফাঁপিয়ে প্যারাশুটের মতো বানিয়ে নিয়ে ঝুলে পড়বে শেষটায় কিছু বলা যায় না ঠিক। ওদের অসাধ্য কিছু নেই!
গোবর্ধন হাসে রুমালকে আর প্যারাসুট বানাতে হয় না! তুমি হাসালে দাদা! বলে রুমালটাও সে হাতিয়ে নেয়।
এখন কোনও ভূমিকম্প-টম্প হবে না তো রে? সে রকম কোনও সম্ভাবনা নেই, কী বলিস?
একদম না। এধারটায় অনেক দিন ওসব হয়নি শুনেছি।
তা হলে তুই এবার রিভলভার বাগিয়ে দাঁড়া, আমি লোকটাকে ছুটে গিয়ে জোরসে এক ধাক্কা লাগাই।
ওই কম্মোটি কোরো না দাদা! দোহাই! তা হলে ও তোমায় জড়িয়ে নিয়ে পড়বে! আর পড়তে পড়তেই, কায়দা করে আকাশে উলটে গিয়ে তোমাকে তলায় ফেলে তোমায় ওপরে গিয়ে পড়বে লোকটা। তোমার দেহখানি দেখছ তো! ওই নরম গদির ওপর পড়লে কিছুই হবে না ওর। লাগবে না একটুও, তুমি ছাতু হয়ে যাবে দাদা মাঝ থেকে। গৌহাটি এসে আমাকে এমনভাবে দাদৃহারা২১ কোরো না তুমি রক্ষে করো দাদা!
ঠিক বলেছিস। আমার চেয়ে বেশি পড়াশোনা তো! আমি আর কখানা গোয়েন্দাকাহিনি পড়েছি বল! পড়বার সময় কই আমার! ভাইয়ের বুদ্ধির তারিফ করেন হর্ষবর্ধন, দাঁড়া তা হলে, একটা গাছের ডাল ভেঙে নিয়ে আসি। তাই দিয়ে দূর থেকে গোঁত্তা মেরে ফেলে দিই লোকটাকে কী বলিস?
তারপর হর্ষবর্ধনের ধাক্কায় কল্কেকাশি পাহাড়ের মাথার ওপর থেকে বেপাত্তা।
কল্কেকাশির কল্পেপ্রাপ্তি ঘটে গেল দাদা! তোমার কৃপায়!
একটা পাপ কমল পৃথিবীর! একটা বদমাইসকে দুনিয়া থেকে দূর করে দিলাম! আরামের হাঁফ ছাড়লেন হর্ষবর্ধন।
একেবারে গো টু হেল করে দিয়েছ লোকটাকে! এতক্ষণে নরকের পথ ধরেছে সটান! গোবর্ধন বলে খাদের তলায় দেখব নাকি তাকিয়ে একবার? কী রকম ছরকুটে পড়েছে দেখব দাদা?
দরকার নেই। পাহাড়ের থেকে পড়ে পায়ের হাড় পর্যন্ত গুঁড়ো হয়ে গেছে বেচারার। বিলকুল ছাতু! সে চেহারা আছে নাকি তার? তাকিয়ে দেখবার কিছু নেই! দাদা বলেন চ, এবার আস্তে আস্তে ফিরে চলি আমরা। ইস্টিশনের দিকে এগুনো যাক। বড়ো রাস্তার থেকে একটা বাস ধরলেই হবে।
পাহাড়তলির পথ ধরে এগিয়ে চলেন দুভাই।
যেতে যেতে হঠাৎ পেছন থেকে সাড়া পান যেন কার হাত তুলে দাঁড়ান দুজনে!
পিছন ফিরে দেখেন সাক্ষাৎ স্বয়ং কল্কেকাশি। হাতে পিস্তল নিয়ে খাড়া।
আপনারা টের পাননি, প্যান্টের অন্য পকেটে আর একটা পিস্তল ছিল আমার। কৈফিয়তের মতোই বলতে যান কল্কেকাশি।
তা তো ছিল। কিন্তু আপনি ছিলেন কোথায়? হতভম্ব হর্ষবর্ধনের মুখ থেকে বেরোয়।
আকাশে আবার কোথায়! হেলির২২ নামে শুনেছেন কখনো?
বাতলান কল্কেকাশি তার দৌলতেই বেঁচে গেলাম এ যাত্রা।
হেলিই আপনাকে বাঁচিয়ে দিয়েছে, বলছেন আপনি? মানে, জাহান্নামের পথ থেকেই ফিরে আসছেন সটান?
না। অতদূর যেতে হয়নি অবশ্যি। হেলি মানে হেলির ধূমকেতুর২৩ নাম শোনেননি নাকি কখনো? নিরানব্বই বছর অন্তর অন্তর একবার করে পৃথিবীর পাশ কাটিয়ে যায় সেটা। সেই সময়টায় তার বিকর্ষণে কয়েক মুহূর্তের জন্যই মাধ্যাকর্ষণ-শক্তি লোপ পায়২৪ পৃথিবীর। তাই আমি ঘড়ি দেখছিলাম তখন বার-বার হেলির ধূমকেতু কখন যায় এধার দিয়ে। আজ তার ফিরে আসার নিরানব্বুইতম বছর কিনা! আর ঠিক সেই সময়েই ফেলেছিলেন আপনারা আমায়। আমাকে আর মাটিতে পড়তে হয়নি আছড়ে। আকাশের গায়ে ভর দিয়ে দাঁড়িয়ে রইলাম ঠায়। আর আপনারা পেছন ফিরতেই, পাখির মতোন বাতাস কেটে সাঁতরে এসে উঠেছি ওই পাহাড়ে। তারপর থেকেই এই পিছু নিয়েছি আপনাদের। রিভলভার-দুটো লক্ষ্মী ছেলের মতো ফেলে দিন তো এইবার! ব্যস, এখন হাত তুলে চলুন গুটিগুটি সোজা থানার দিকেই সটান।
নিরানব্বই বছর অন্তত অন্তর হেলির ধূমকেতু পাশ দিয়ে যায় পৃথিবীর? জানতাম না তো! কখনও শুনিওনি এমন কথা। অবাক লাগে হর্ষবর্ধনের।
এখন জানলেন। পাক্কা নিরানব্বুই বছর বাদে২৫ ধূমকেতুর আসার ধূমধাড়াক্কার মুখেই আপনার ধাক্কাটা এল কিনা, তাই দু-ধাক্কায় কাটাকাটি হয়ে কেটে গেল। বুঝলেন?
এর নামই নিরানব্বুইয়ের ধাক্কা, বুঝলে দাদা? বলল গোবরা।

টীকা
১. আমি  এক্ষেত্রে আমি গোয়েন্দা কাহিনির সাধারণ আমি-র মতো গোয়েন্দার শাগরেদ নন। ইনি স্বয়ং লেখক, শিবরাম চক্রবর্তী।
২. হর্ষবর্ধন  শিবরাম চক্রবর্তীর বহু হাস্যরসাত্মক গল্পের মুখ্য চরিত্র হর্ষবর্ধন। হর্ষবর্ধন বাংলা সাহিত্যে এক অমর সৃষ্টি। হর্ষবর্ধনের প্রায় সব-কটি গল্পের কথক হলেন লেখক নিজে। সেখানে তিনি হলেন শিব্রাম চকরবরতি।
৩. মনোরঞ্জন ভট্টাচার্য  সাহিত্যিক মনোরঞ্জন ভট্টাচার্য১৯০৩-১৯৩৯)। এম এ এবং আইন পাশ করে রিপন কলেজে অধ্যাপনা করতেন। কিশোরদের জন্য প্রকাশিত মাসিক পত্রিকা রামধনু-র সম্পাদক ছিলেন আট বছর। বাঙালি হয়ে যাওয়া জাপানি গোয়েন্দা হুকাকাশির গল্প ছাড়া অন্যান্য কাহিনিও বেশ কিছু রচনা করেছেন।
৪. ছোটোনাগপুর  ব্রিটিশ রাজের অন্তর্গত ছোটোনাগপুর ডিভিসন গঠিত হয়েছিল বর্তমান ঝাড়খণ্ড প্রায় সম্পূর্ণ অংশ এবং সংলগ্ন পশ্চিমবঙ্গ, ওড়িশা এবং ছত্তিশগড় রাজ্যের কিছু অঞ্চল নিয়ে। হাজারিবাগ, রাঁচী, পালামৌ, মানভূম এবং সিংভূম জেলার এই খনিজ-সম্পদে পূর্ণ অঞ্চল বেশ কয়েকটি গুরুত্বপূর্ণ নদীর উৎপত্তিস্থল। এই ডিভশনের বহুলাংশ ছোটোনাগপুরের মালভূমির অন্তর্গত। এই এলাকা অরণ্য এবং পাহাড়ে পরিপূর্ণ।
৫. দণ্ডকারণ্য  মধ্যপ্রদেশ, ছত্রিশগড়, মহারাষ্ট্র, অন্ধ্রপ্রদেশ এবং ওড়িশা রাজ্যের অংশ নিয়ে গঠিত দাক্ষিণাত্যের এই আরণ্যক অঞ্চলের উল্লেখ রামায়ণে পাওয়া যায়। পূর্বঘাট পর্বতমালা দণ্ডকারণ্যর বিশাল অংশ জুড়ে অবস্থিত। দণ্ডকারণ্যের আনাচে-কানাচে অনেক বর্ণময় উপজাতির মানুষদের বসবাস। শবরী, ইন্দ্রাবতী, মুছকুন্দ প্রভৃতি নদী দণ্ডকারণ্যের ভেতর দিয়ে প্রবাহিত হয়েছে।
৬. আসামের বেশিরভাগই তো অরণ্য বর্তমান অসম রাজ্যের প্রায় ত্রিশ শতাংশ বনাঞ্চল। ভারতবর্ষের ঘোষিত একচল্লিশ প্রজাতির বন্যপ্রাণীর মধ্যে কুড়ি ধরনের প্রাণী লভ্য অসমের অরণ্যে। তার মধ্যে প্রধান হল একশৃঙ্গ গণ্ডার, যা উত্তরবঙ্গের সামান্য কিছু অরণ্য ছাড়া ভারতবর্ষে আর কোথাও দেখা যায় না। অসমের বিখ্যাত অরণ্য হল কাজিরাঙ্গা এবং মানস। তাছাড়া আছে ওরাং, নামেরি, পবিতোরা, ডিব্ৰু-সাইখোয়া প্রভৃতি অরণ্য।
৭. ঘাটশিলা  পূর্বে বিহার, বর্তমানে ঝাড়খণ্ড রাজ্যের অন্তর্গত ছোটো শহর। অবস্থান সুবর্ণরেখা নদীর তীরে। হাওয়াবদল ও স্বাস্থ্যোদ্ধারের জন্য খ্যাত শহরকে ঘিরে বা অনতিদূরে রয়েছে প্রচুর খনি। তামা, অভ্র, ম্যাঙ্গনিজ প্রভৃতি লভ্য সেই খনি থেকে। প্রাকৃতিক সৌন্দর্য অসাধারণ। সাহিত্যিক বিভূতিভূষণ বন্দ্যোপাধ্যায় এই শহরে থেকেছেন বহুকাল। তাঁর বসতবাড়িটি এখনও সংরক্ষিত হয়েছে স্মৃতিচিহ্ন হিসেবে। এই বাড়িতেই ১৯৫০ সালে দেহরক্ষা করেন বিভূতিভূষণ।
৮. দারোগার দপ্তর  বাংলা সাহিত্যে ক্রাইম কাহিনির আদি যুগের একটি কাহিনিমালা বা সিরিজ। প্রত্যেক বাংলা মাসে দারোগার দপ্তরের একটি সংখ্যা প্রকাশিত হত এবং তাতে একটি গল্প থাকত। প্রথম সংখ্যা প্রকাশিত হয় ১২৯৯ বঙ্গাব্দের বৈশাখ মাসে। কাহিনির নাম বনমালী দাসের হত্যা। প্রতিটি কাহিনির লেখক প্রিয়নাথ মুখোপাধ্যায়। প্রিয়নাথবাবু পুলিশে চাকরি করতেন। সেই হিসেবে অনুমিত হয় তিনি বিভিন্ন ঘটনার সূত্র পেতেন পুলিশি তদন্তের ফাইল থেকে। জানা যায়, ১৩১৭ বঙ্গাব্দের জ্যৈষ্ঠ মাসে দারোগার দপ্তরের শেষ সংখ্যাটি প্রকাশিত হয়। মাঝে অবশ্য কোনও কোনও মাসে দারোগার দপ্তর প্রকাশিত হয়নি। প্রিয়নাথ মুখোপাধ্যায় জন্মগ্রহণ করেন ১৮৮৫ সালে। তাঁর মৃত্যুর তারিখ বা সন নিয়ে দ্বিমত আছে। দারোগার দপ্তরের প্রতিটি কাহিনিই পুলিশি তদন্তের কাহিনি। কখনও আবার বিদেশি পুলিশি তদন্তের কাহিনি অনূদিত হয়ে দারোগার দপ্তরে প্রকাশিত হতে দেখা গিয়েছে।
৯. পাঁচকড়ি দে  জন্ম ১৮৭৩, মৃত্যু আনুমানিক ১৯৪৫। বিখ্যাত গোয়েন্দা কাহিনি রচয়িতা। তাঁর সমকালে তাঁর রচিত গোয়েন্দা কাহিনি বিশেষ জনপ্রিয়তা লাভ করে। প্রথম উপন্যাস সতী শোভনা। অন্যান্য উপন্যাস মায়াবী, মনোরমা, হত্যাকারী কে?, নীলবসনা সুন্দরী কাহিনিতে গোয়েন্দা হিসেবে দেখা যায় দেবেন্দ্রবিজয়-কে। দেবেন্দ্রবিজয়ের সহযোগী হলেন তাঁরই গোয়েন্দাগিরির গুরু অরিন্দম।
১০. মায়াবী  অধ্যাপক সুকুমার সেন-এর মতে পাঁচকড়ি দে রচিত শ্রেষ্ঠ গোয়েন্দা কাহিনি হল মায়াবী উপন্যাস। গুরুদাস চ্যাটার্জী অ্যান্ড সন্স প্রকাশিত মায়াবীর সপ্তম সংস্করণের১৯২৫) ঘোষণায় দেখা যায় এই গ্রন্থ মুদ্রিত হয়েছিল পনেরো হাজার কপি।
১১. মনোরমা  পাঁচকড়ি দে-র একটি গোয়েন্দা উপন্যাস।
১২. নীলবসনা সুন্দরী  পাঁচকড়ি দে-র গোয়েন্দা উপন্যাস। প্রথম প্রকাশ ১৯১৪। এই বইটি লেখক উৎসর্গ করেন রবীন্দ্রনাথ ঠাকুরকে।
১৩. নীহার গুপ্ত নীহাররঞ্জন গুপ্ত১৯১০-৮৬)। বাংলা সাহিত্যে প্রথম এবং সম্ভবতঃ একমাত্র, ডাক্তারি ডিগ্রিধারী গোয়েন্দা কাহিনি লেখক। তাঁর সৃষ্ট গোয়েন্দা কিরীটি রায় প্রবল জনপ্রিয়তা অর্জন করে। কিরীটির অ্যাসিস্ট্যান্ট সুব্রত। নীহাররঞ্জন রচিত গোয়েন্দা কাহিনির সংখ্যা প্রায় আশি। এছাড়াও তিনি উত্তরফাল্গুনী, লালুভুলু, উল্কা, রাতের রজনীগন্ধা, কলঙ্কিনী কঙ্কাবতী প্রভৃতি বিখ্যাত উপন্যাসের রচয়িতা। ভারতীয় সেনাবাহিনীর মেজর পদ পর্যন্ত উন্নীত হয়েছিলেন নীহাররঞ্জন। সৈন্যবাহিনির হয়ে দেশি বিদেশি বহু রণাঙ্গনে তাঁকে যেতে হয়েছিল।
১৪. গৌরাঙ্গ বোস  গৌরাঙ্গপ্রসাদ বসু ছিলেন শিবরাম চক্রবর্তীর ঘনিষ্ঠতম বন্ধু। সম্পর্কে অভিনেত্রী কাবেরী বসুর দাদা গৌরাঙ্গপ্রসাদ সাহিত্যিক হিসেবে রচনা করেন কিছু ভূতের গল্প, থ্রিলার, রহস্য কাহিনি এবং গোয়েন্দা কাহিনি। অদ্ভুত যত ভূতের গল্প, নিশীথ রাতের আহ্বান, মক্কেলের নাম বেন মোজেস প্রভৃতি তাঁর লেখা কয়েকটি গ্রন্থের নাম। ওনার কয়েকটি গল্পের গোয়েন্দা নাম কুশল চৌধুরী।
১৫. ব্লেক সিরিজ  বিলেত থেকে প্রকাশিত সেক্সটন ব্লেক গোয়েন্দা কাহিনি সিরিজের গল্প অনুকরণে রহস্যলহরী সিরিজ লিখতেন দীনেন্দ্রকুমার রায়১৮৬৯-১৯৪৩)। কিশোর পাঠ্য এই কাহিনিগুলির পটভূমি ছিল লন্ডন শহর, উপকণ্ঠ ও ইংল্যান্ডের বিভিন্ন অঞ্চল। গোয়েন্দা মিস্টার ব্লেকের নিজস্ব একটি এরোপ্লেনও ছিল। সেটা তিনি নিজেই চালিয়ে অপরাধীর সন্ধান করতেন।
১৬. মোহন সিরিজ  দস্যু মোহনের শতাধিক কাহিনির সিরিজ। লেখক শশধর দত্ত?-১৯৫২)। মোহন এক যুবক। তার স্ত্রী ধনী-কন্যা রমা। পুত্র স্বপন। মোহন ছিল দুঃসাহসী এবং দয়ালু।
১৭. জয়ন্ত কুমার  হেমেন্দ্রকুমার রায়১৮৮৮-১৯৬৩) রচিত গোয়েন্দা কাহিনির গোয়েন্দা জয়ন্ত এবং অ্যাডভেঞ্চার কাহিনির নায়ক কুমার। জয়ন্তর গল্প জয়ন্তের কীর্তি, সাজাহানের ময়ূর, মানুষ পিশাচ, পদ্মরাগ বুদ্ধ প্রভৃতিতে দেখা যায় ডিটেকটিভ জয়ন্ত, তার সহকারী মানিক এবং পুলিশ অফিসার সুন্দরবাবুকে। আবার কুমারের কাহিনির নায়ক কুমার এবং তার বন্ধু, বিমল। বিভিন্ন অভিযানে তাদের সঙ্গী হয় ভৃত্য রামহরি এবং কুকুর বাঘা। এই সিরিজে যখের ধন, আবার যখের ধন প্রভৃতি উল্লেখযোগ্য গ্রন্থ। আবার প্রশান্তের আগ্নেয়দ্বীপ উপন্যাসে বিমল-কুমার-রামহরি এবং জয়ন্ত-মানিক-সুন্দরবাবুকে একই সঙ্গে অভিযানে যেতে দেখা যায়। হেমেন্দ্রকুমার এই দুটি সিরিজ ছাড়া গোয়েন্দা হেমন্ত, সহযোগী রবিন এবং পুলিশ অফিসার সতীশবাবুকে কেন্দ্র করে আরও কয়েকটি গোয়েন্দা কাহিনি লেখেন। সেগুলি হল অন্ধকারের বন্ধু, রাত্রির যাত্রী, মুখ আর মুখোশ প্রভৃতি।
১৮. ব্যোমকেশ  শরদিন্দু বন্দ্যোপাধ্যায়১৮৯৯-১৯৭০) রচিত গোয়েন্দা কাহিনির গোয়েন্দা ব্যোমকেশ বক্সী এবং তাঁর সহযোগী অজিত বন্দ্যোপাধ্যায়ের কীর্তি-কলাপ গোবর্ধন কেন, গোয়েন্দা গল্পের প্রতিটি বাঙালি পাঠকের জানা আছে। ব্যোমকেশকে নিয়ে লেখা প্রথম গল্প পথের কাঁটা ১৩৩৯ বঙ্গাব্দে প্রথম প্রকাশিত হয়।
১৯. রবার্ট ব্লেকের স্মিথ  দীনেন্দ্রেকুমার রায়ের রহস্যলহরী সিরিজের গোয়েন্দা রবার্ট ব্লেকের সহকারীর নাম স্মিথ। গোয়েন্দার সহকারী বিষয়টির স্রষ্টা সম্ভবতঃ স্যর আর্থার কোনান ডয়েল। তিনিই হোমসের সহকারী তথা বন্ধু হিসেবে ড. ওয়াটসনের চরিত্রটি নির্মাণ করেন।
২০. স্বয়ং গোবর্ধনকে ধারণ  হিন্দুদের ধর্মবিশ্বাসে মনে করা হয় দ্বাপর যুগে শ্রীকৃষ্ণ কড়ে-আঙুলে গোবর্ধন পাহাড়কে মাথার ওপর তুলে ধরে প্রবল বৃষ্টিপাত থেকে রক্ষা করেন সমগ্র বৃন্দাবনকে।
২১. দাদৃহারা  পিতার মৃত্যুতে যদি সন্তান পিতৃহারা বা মাতার মৃত্যুতে মাতৃহারা হতে পারে, তাহলে শিব্রামী ব্যাকরণ বা Pun-এ দাদার দেহান্তে ভাইয়ের দাদৃহারা হওয়া কিছুমাত্র অসম্ভব নয়।
২২. হেলি  এডমন্ড হ্যালি । জন্ম  ১৬৫৬, মৃত্যু ১৭৪২। হ্যালির ধূমকেতুর আবিষ্কর্তা হিসেবে বিশেষ খ্যাতনামা। ১৮৭৬-এ অ্যাটলান্টিক মহাসাগরের সেন্ট হেলেনা দ্বীপে অবজারভেটরি নির্মাণ করেন এই জ্যোতির্বিদ, পদার্থবিদ, গণিতবিদ তথা আবহবিদ। সূর্যের ওপর দিয়ে বুধ গ্রহের গমন বা transit of Mercury পর্যবেক্ষণ করে তিনি সিদ্ধান্তে আসেন এইভাবে শুক্রগ্রহের গমন বা transit of Venus পর্যবেক্ষণ করে সৌরজগতের পরিমাপ জানা সম্ভব। ১৬৯৮-এ প্যারামোর জাহাজে দক্ষিণ আটলান্টিকে বৈজ্ঞানিক নিরীক্ষণ করতে যান। তাঁর আবিষ্কৃত ধূমকেতু ছাড়া চাঁদ এবং মঙ্গলগ্রহের দুটি খাদ-বা Crater-এর নামকরণ করা হয়েছে হ্যালি-র নামে।
২৩. হেলির ধূমকেতু  হ্যালির ধূমকেতু  হল স্বল্প স্থায়ী ধূমকেতু এবং প্রতি ৭৫-৭৬ বছর পর পৃথিবী থেকে দেখা যায়। পৃথিবী থেকে খালি চোখে, অর্থাৎ টেলিস্কোপ বা অন্য যন্ত্রের সাহায্য ছাড়া অন্য ধূমকেতুগুলি দৃষ্ট হয় কমপক্ষে হাজার বছর অন্তর। ১৭০৫ স্টাব্দে এডমন্ড হ্যালি এই ধূমকেতু আবিষ্কার করে এর সম্পর্কে বিশদ জানতে সক্ষম হলেও প্রাচীন যুগের চিনা, ব্যাবিলনীয় বা মধ্যযুগের ইয়োরোপীয় জ্যোতির্বিদরা যে এই ধূমকেতু লক্ষ্য করেছিলেন তার প্রমাণ পাওয়া গিয়েছে। এই ধূমকেতু সম্পর্কে প্রাচীনতম উল্লেখটি হল স্টপূর্ব ১৬৪ অব্দের। ১৯৮৬ সালে হ্যালির ধূমকেতু পৃথিবীতে শেষবারের মতো খালি চোখে দেখা গিয়েছে। পরেরবার এই ধূমকেতুর পৃথিবীর কাছাকাছি আসার সম্ভাব্য সময় ২০৬১ স্টাব্দের জুলাই মাসে।
২৪. মাধ্যাকর্ষণ শক্তি লোপ পায় পৃথিবীর  এটি লেখকের কল্পনামাত্র। এর কোনও বৈজ্ঞানিক প্রমাণ নেই।
২৫. নিরানব্বুই বছর বাদ  নিরানব্বই নয়, ছিয়াত্তর বা পঁচাত্তর বছর।
আপনার একটু অবিমৃশ্যকারিতা হয়েছে। বললাম আমি১ হর্ষবর্ধনকে২ মানে, ওইভাবে কথা বলাটা ঠিক হয়নি। ওই লোকটা আসলে এক ডিটেকটিভ। আপনার টাকাকড়ির খোঁজখবর নিতেই এসেছিল।
তাতে ওর লাভ? ওকে কি আমার টাকাকড়ির ভাগ দিতে হবে নাকি?
গভর্নমেন্ট থেকে ওকে লাগিয়ে থাকবে। ইনকাম ট্যাকস-এর পক্ষ থেকেও আসতে পারে। মুনাফাবাজদের পাকড়াবার চেষ্টা হচ্ছে না আজকাল? আপনি আবার ফলাও করে নিজের মুনাফার কথা জাহির করলেন ওর কাছে এক কথায় moon offer করলেন। হাতে চাঁদ তুলে দিলেন ওর।
কিন্তু আপনি এটাকে অবিমিশ্রকারিতা বলছেন কেন বলুন তো? তস্য ভ্রাতা গোবর্ধন বসে ছিল পাশেই, খট করে বলে বসল।
ওকথা তো বলিনি! বলেছি অবিমৃশ্যকারিতা। আমি ওকে শুধরে দিতে চাই।
একই কথা। কিন্তু ওর মানেটা কী, তাই আমি জানতে চেয়েছি।
মানেটা যে কী, তা আমিও ঠিক জানিনে ভাই! অভিধানে আছে। তবে মনে হচ্ছে তোমার কথাটাতেও ওর মানে পাওয়া যায়। কী মেশাতে গিয়ে কী মেশানো একথার সঙ্গে সেকথা মিশিয়ে কী বলতে গিয়ে কী বলে ফেলা আর কি!
লোকটা যে গোয়েন্দা তা আপনি জানলেন কী করে? জিগ্যেস করলেন হর্ষবর্ধন।
চিনি যে ওঁকে। কল্কেকাশি ওঁর নাম, নামজাদা গোয়েন্দা উনি।
অনেকদিন আগে ওঁর সঙ্গে একবার আলাপ হয়েছিল আমার কোনও এক সূত্রে। উনি আমাকে চিনতে পারেননি, আমি কিন্তু ঠিক চিনেছি।
ডিটেকটিভ কল্কেকাশি? গোবরা জিগ্যেস করে। হুঁকোকাশি তো জানি, মনোরঞ্জন ভটচার্যের৩ ডিটেকটিভ বইয়ে পড়া আমার। ডিটেকটিভ হুঁকোকাশি।
তস্য ভ্রাতা হবেন হয়তো। জানিনে ঠিক। হুঁকোকাশির ভাই কল্কেকাশি হওয়া বিচিত্র নয়। আমি জানাই।
আমাদের কাছে ওঁকে কল্কে পেতে হবে না! বললেন হর্ষবর্ধন।
আমাদের ল্যাজে পা দিতে এলে ওঁর কাশিপ্রাপ্তি ঘটিয়ে দেব আমরা! এখানে আর কল্কে পেতে হবে না!
গোর্বধন সায় দেয় দাদার কথায়।
হয়েছিল কি, ডিটেকটিভ কল্কেকাশি নিরীহ ভদ্রলোকের মতোই এসেছিলেন হর্ষবর্ধনের কাছে এমনি আলাপ করতে। কথায় কথায় তিনি বললেন, আপনাদের ব্যবসায় আর এমন কী লাভ হয় মশাই! সামান্য কাঠের কারবার তো আপনার!
হর্ষবর্ধনের পেটের খবর টেনে বের করার জন্যই যে কথাটা ওঁর পাড়া, পাড়তেই আমি তা টের পাই।
সামান্য! কথাটায় ওঁর অহমিকায় লাগল। গর্বে তিনি ফেটে পড়লেন তক্ষুনি, বড়াই করে বললেন, বলেন কী মশাই! আমাদের কারবারে কত পারসেন্ট মুনাফা আঁচ করতে পারেন তার? চার টাকার কাঠ থেকে আমরা চারশো টাকা লাভ করি তা জানেন? হিসেব করে বলুন তো কত পারসেন্ট লাভ হয় তা হলে?
শুনে তো আমি থ হয়ে যাই, মানসাঙ্ক কষেও ওর পারসেন্টেজের কোনও থই পাইনে।
কী রকম, কী রকম? নির্দোষ কৌতূহল দেখা যায় কল্কেকাশির। হর্ষবর্ধনের হাঁড়ির খবর জানার মতলব তাঁর, বেশ আমি বুঝতে পারি।
কিন্তু আমি ওঁকে সামলাবার আগেই উনি নিজের হাঁড়ি নিজেই হাটে ভেঙেছেন কীরকম শুনুন তা হলে। ছোটোনাগপুরের৪ জঙ্গল আমরা ইজারা নিই। জঙ্গলকে জঙ্গল সটান চলে গেছে সেই মধ্যপ্রদেশের দণ্ডাকারণ্য৫ অব্দি। অফুরন্ত জঙ্গল সীমা পরিসীমা নেই। এন্তার গাছ। সেইসব গাছ কেটে তার ডালপালা ছেঁটে কলকাতায় আমদানি করি আমরা। এখানে আমাদের কারখানার সেইসব ইলাহি কাঠ করাত দিয়ে চিরে তক্তা বানানো হয় সেই তক্তা আমরা বেচি। বেচে লাভ হয় আমাদের।
কেমনধারা লাভ? কল্কেকাশির কৌতূহল।
তার কি ইয়ত্তা আছে নাকি? জঙ্গলকে জঙ্গল ইজারা নিই, বললুম না! নিলাম ডেকে ইজারা নেয়া হয়। গাছ-প্রতি আমাদের পড়তা পড়ে চার টাকার মতন, সেই চার টাকার গাছের তক্তা বেচে পাই অন্তত চারশো টাকা। তারপর বলে তিনি একটু থামেন, দম নিতেই বোধ হয়।
তারপর? কল্কেকাশি উসকে দেন ওঁকে নতুন উদ্যম দেওয়ার মতলবেই বোধ হয়।
দম পেয়ে তিনি শুরু করেন আবার তারপর ওইসব তক্তার থেকে যদি আমরা আলনা, আলমারি, দেরাজ, ডেসক টেবিল, চেয়ার, খাট, পালঙ্ক ইত্যাদি নানান আসবাবপত্তর বানিয়ে বেচি, তা হলে গোড়াকার সেই চার টাকাই মুনাফা হয়ে দাঁড়াবে চার হাজার টাকা। বুঝলেন?
না, না, এর মধ্যে শ্রমের প্রশ্নও রয়েছে যে! লেবারটাও ধরতে হবে। এইসব বানাতে কারিগরদের মজুরি দিতে হয় না? তাদের চার্জও তো চারগুণ এখন। মুনাফার সবটাই আপনার নেওয়ার নয়। দেওয়ার দিকটাও রয়েছে আবার। ওঁর কথার বিপক্ষে বলে ওঁর পক্ষ সমর্থনের প্রয়াস আমার।
তা আছে। মেনে নেন হর্ষবর্ধন হ্যাঁ, তা আছে বইকি। সেটাও ধর্তব্য ওই সঙ্গে। তবে তা ধরেও
বিস্তর মুনাফা হয়, তাই না? কল্কেকাশি ওঁকে দম দেন আবার।
তা তো হয়ই। না হয়ে কি আর যায় মশাই? যাওয়ার জো কী!
এত টাকা আপনি রাখেন কোথায়? আনাড়ির মতোই জিজ্ঞাসা কল্কেকাশির।
টাকা কি আবার রাখা নাকি? রাখতে কখনও পারে কেউ? আপনার থেকেই তো উড়ে যায় টাকা। কর্পূরের মতোন যা তার দস্তুর।
কেমন করে যায় কে জানে! গোবরার সায় দেওয়া আসতে না আসতে চলে যায়!
কখনো আস্তে যায়, কখনো বা দুদ্দার দৌড়ে। আবার তার পুনরুক্তি।
কী করেন অ্যাতো টাকা নিয়ে? শুধান উনি। ঘুরিয়ে ফিরিয়ে সেই এক কথাই।
বিলিয়ে দিই। কী আবার করি! হর্ষবর্ধনের সরল জবাব। টাকা নিয়ে কী করে মানুষ?
বিলিয়ে দেন। অবাক হন কল্কেকাশি। কথাটায় তাঁর বিশ্বাস হয় না বলাই বাহুল্য।
বিল মেটাতেই চলে যায় টাকা। বেতনের বিল, বোনাসের বিল, বললেন হর্ষবর্ধন। আমার কারখানার মজুর কারিগরকে মাইনে দিতেই কি কম টাকাটা যায় মশাই? বেতন মিটিয়ে বোনাস দিয়ে কী আর থাকে বলুন!
কত আর দেন বোনাস! বড়োজোর তিনমাসের?
তা তো দিই-ই। সব কোম্পানিই তো দেয়। তবে, তারা দেয় বছরে তিন মাসের, আর আমি দিই প্রতি মাসে।
তার মানে?
মানে, মাস-মাস তিন মাসের বেতন বাড়তি দিয়ে যাই। না দিলে চলবে কেন ওদের? জিনিসপত্রের দাম তিনগুণ করে কি বেড়ে যায়নি, বলুন?
বলেন কী মশাই? এবার কল্কেকাশি সত্যিই হতবাক হন।
বলে, দাদার ওই বোনাস পেয়ে পেয়ে আমাদের কারিগররা বোনাই পেয়ে গেল সবাই! গোবর্ধন জানায়।
বোনাই পেয়ে গেল? সে আবার কী? কল্কেকাশি কথাটার কোনও মানে খুঁজে পান না বোনাস থেকে বোনাই?
হবে না? ব্যাসিলাস-এর বেলা যেমন ব্যাসিলাই। ইংরিজি কথাটার কোনও মানে খুঁজে পান না বোনাস থেকে বোনাই?
হবে না? ব্যাসিলাস-এর বেলা যেমন ব্যাসিলাই। ইংরিজি কি একদম জানিনে নাকি মশাই? বোনাস-এর বহুবচনে কী হয়? জিনিয়াসের প্লুরালে যেমন জিনিয়াই, তেমনি বোনাস এর প্লুরালে তো বোনাই-ই হবে। হবে না?
গোবর্ধন আমার দিকে তাকায়।
বোনাস-এর ওপর বোনাস পেতেই ওদের আইবুড়ো বোনেদের বিয়ে হয়ে গেল সব। আপনিই বররা এসে জুটে গেল যত। বিনা পণেই বলতে কী! বউয়ের হাত দিয়ে সেই বোনাস-এর ভাগ বসাতেই বোনাইরা জুটে গেল সব আপনার থেকেই।
বটে বটে? কথাটা পরিষ্কার হওয়ায় কল্কেকাশি হাঁফ ছাড়লেন।
তা হলেও বাড়তি টাকার অনেকখানি মজুত থেকে যায় সেসব টাকা রাখেন কোথায়? ব্যাঙ্কে, না বাড়িতে? তিল তিল করে জমলেও তো তা তাল হয়ে ওঠে একদিন আপনাদের সেই বিপুল ঐশ্বর্য
অরণ্যেই ওঁদের ঐশ্বর্য। কথাটা আমি ঘুরিয়ে দিতে চাই ঐশ্বর্য কি আর ওঁদের বাড়িতে আছে? না, বাড়িতে থাকে? জমিয়ে রাখবার দরকারটাই-বা কী? গোটা অরণ্যভূমিই তো ঐশ্বর্য ওঁদের। বনস্পতি রূপে জমানো। কাটা গাছই টাকার গাছ। বলে উদাহরণ দিয়ে কথাটা আরও পরিষ্কার করি যেমন মরা মরা জপতে জপতেই রাম হয়ে দাঁড়ায়, তেমনি কাটা উলটোলেই টাকা হয়ে যায় মশাই! মানে কাটা গাছই উলটে টাকা দেয় কিনা! টাকার গাছ তখন।
বুঝেছি। বলে ঘাড় নেড়ে কল্কেকাশি চাড় দেখান আবার আপনাদের বাড়ি সেই গৌহাটি না কোথায় যেন বললেন না? আসাম থেকেই তো আসা আপনাদের এখানে তাই নয়? তা আসামের বেশির ভাগই তো অরণ্য৬। তাই নয় কি? তা হলে বোধ হয় সেই অরণ্যের কাছাকাছি কোথাও মানে আপনাদের বাড়ির কাছেই হয়তো কোনও গভীর জঙ্গল আছে, সেই জঙ্গলে তাই না?
কল্কেকাশির কথায় হর্ষবর্ধনের কোনও সাড়া পাওয়া যায় না আর। তিনি শুধু বললেন হুম! বলেই কেমনধারা গুম হয়ে যান। কল্কেকাশির উদ্যম সত্ত্বেও তাঁর গাম্ভীর্যের বাঁধ ভেঙে কথার স্রোত আর এগুতে পারে না।
আচ্ছা, নমস্কার, আজ আসি তাহলে। বলে উঠে পড়েন আপনার নাম শুনেছিলাম, আপনার সঙ্গে আলাপ করে খুব আনন্দ হল। নমস্কার।
কল্কেকাশি গেলে পর মুখ খুললেন হর্ষবর্ধন, আমাদের টাকাকড়ির খোঁজখবর পেতে চায় লোকটা!
হ্যাঁ, দাদা, কেমন যেন রহস্যময়! গোবরা কয়।
তখন আমি ভদ্রলোকের রহস্য ফাঁস করে দিই। জানাই যে ওই কল্কেকাশি কোনও কেউকেটা লোক নন, ধুরন্ধর এক গোয়েন্দা। সরকার এখন কালোবাজার-এর টাকার সন্ধানে রয়েছে কিনা, কোথায় কে কালো টাকা কালো সোনা জমিয়ে রেখেছে
কালো সোনা তো আফিংকেই বলে মশাই। সোনার দাম এখন আফিঙের। দাদার ঢীকা আমার কথার ওপর  আমার কি এটা আফিঙের চাষ নাকি?
আবার কেষ্টঠাকুরকেও বলে থাকে কেউ-কেউ। তস্য ভ্রাতার টিপপনি দাদার ওপরে।
এখনকার দিনে কালো টাকা তো কেউ আর বার করে না বাজারে, সোনার বার বানিয়ে লুকিয়ে কোনোখানে মজুত করে রাখে, বুঝেছেন? আমি বিশদ ব্যাখ্যা করি তখন আপনারা কালো বাজারে মানে, কাঠের কালোবাজার করে প্রচুর টাকা জমিয়েছেন সরকার বাহাদুরের সন্দেহ। তাই তার আঁচ পাওয়ার জন্যই এই গোয়েন্দা প্রভুটিকে লাগিয়েছেন আপনার পেছনে।
তা হলে তো বেশ গনগনে আঁচ মশাই মানুষটার! গোবর্ধন বলে, না আঁচালে তো বিশ্বাস নেই বাঁচা নেই আমাদের।
সর্বনাশ করেছেন দাদা! হর্ষবর্ধনের প্রায় কাঁদার উপক্রম, আপনি ওই লোকটাকে আসামের অরণ্য দেখিয়ে দিয়েছেন আবার।
এমন সময় টেবিলের ফোন ক্রিং ক্রিং করে উঠল ওঁর। ধরলেন হর্ষবর্ধন হ্যালো! কে!  কে একজন ডাকছেন আপনাকে। রিসিভারটা এগিয়ে দিলেন উনি।
আমাকে! আমাকে কে ডাকতে যাবে এখানে? অবাক হয়ে আমি কর্ণপাত করলাম হ্যালো, আমি শিব্রাম আপনি কে?
আমি কল্কেকাশি। কাছাকাছি এক ডাক্তারখানা থেকে ফোন করছি আপনাকে। ওখানে বসে থাকতে দেখেই আপনাকে আমি চিনতে পেরেছি। আপনি বোধ হয় পারেননি আমায় শুনুন, অনেক কথা আছে আপনার সঙ্গে। অনেক দিন পরে দেখা পেলুম আপনার। আজ রাত্রের ট্রেনে গৌহাটি যাচ্ছি। আসুন না আমার সঙ্গে! প্রকৃতির লীলাভূমির আসাম, আপনি লেখক মানুষ, বেশ ভালো লাগবে আপনার। দু-পাঁচ দিন অরণ্যবিহার করে আসবেন এই তালে। কেমন, আসছেন তো?
অরণ্য বিহার? আমি সাড়া দিই আজ্ঞে না। আমাদের বাড়ি ঘাটশিলায়৭, তার চারধারেই জঙ্গল পাহাড়। প্রায়ই সেখানে যাই আমি সঠিক বললে, বিহারের বেশির ভাগই অরণ্য। খোদ বিহার অরণ্যে বাস করি। আমাকে আবার গৌহাটি গিয়ে অরণ্য বিহার করতে হবে কেন? অরণ্য দেখে দেখে অরুচি ধরে গেছে আমার। আর সত্যি বলতে, এক-আধটু লিখি-টিখি বটে তবে কোনও প্রকৃতি-রসিক আমি আদপেই নই।
ফোন রেখে দিয়ে হর্ষবর্ধনকে বললাম, ওই ভদ্রলোক, মানে কল্কেকাশিই ফোন করেছিলেন। এখনই আজ রাত্রের ট্রেনে উনি গৌহাটি যাচ্ছেন
অ্যাঁ? গৌহাটি যাচ্ছেন? কী বললেন? অ্যাঁ? আতঙ্কিত হন হর্ষবর্ধন, সেরেছে তা হলে! এবারে আমাদের সর্বনাশ রে গোবরা!
সর্বনাশ কীসের? বাঁচিয়ে দিয়েছি তো আপনাকে। এখানে আপনাদের বাড়িতে তল্লাশি করলে বিস্তর সোনাদানা পেয়ে যেত, এখান থেকে কায়দা করে কেমন হটিয়ে দিলাম! এখন মরুক না গিয়ে আসামের জঙ্গলে! অরণ্যে অরণ্যে রোদন করে বেড়াক!
এখানে আমাদের বাড়ি তল্লাশি করে কিছুই পেত না সে। বড়ো জোর লাখখানেক কি দেড়েক আমাদের দৈনন্দিন দরকার মিটিয়ে মাস খরচের জন্যে লাগে যেটা। আমরা কি এখানে টাকা জমাই নাকি মশাই? চোর ডাকাতের ভয় নেইকো? সেদিনের কারখানার সেই চুরিটা হয়ে যাওয়ার পর থেকেই আমরা সাবধান হয়েছি। আমাদের কারবারের লাভের টাকার আর বাড়তি যা কিছু সব আমরা সোনার বাট বানিয়ে গৌহাটি নিয়ে যাই বাড়ির কাছাকাছি একটা জঙ্গলে গিয়ে এক চেনা গাছের তলায় পুঁতে রেখে আসি।
চেনা গাছ! অবাক লাগে আমার, গাছ কি কখনও আবার চেনা যায় নাকি? একটা গাছের থেকে আর একটাকে, এক গরুর থেকে অন্য গরু, এক চিনেম্যানের থেকে আর এক চিনেম্যান কি আলাদা করে চিনতে পারে কেউ? গাছ যদি হারিয়ে যায়?
ওই একটা জিনিস যা কখনও হারায় না, টাকাকড়ি নিয়ে পালিয়ে যায় না কদাচ। হাত পা নেই তো তার, এক জায়গায় দাঁড়িয়ে থাকে ঠায়
এইজন্যেই তো শুদ্ধু ভাষায় ওদের পাদপ বলেছে, তাই না দাদা?
আমি তো মশাই চিনতে পারিনে, শাখা-প্রশাখা ডালপালা নিয়ে সব গাছই তো আমার চোখে এক চেহারার মনে হয়। ফুল ধরলে কি ফল ফললে তখন যা একটু টের পাই তাদের গ্যাঁতগোত্রের কোনটা আম কোনটা জাম। কিন্তু কোন গাছটা যে কিসের জন্য তা আমি চিনে রাখতে পারি নে।
আমরা পারি। একবার যাকে যে গাছটাকে দেখি তাকে আর সারা জীবনে ভুলিনে
যাকগে সেকথাএখন আপনাদের গোয়েন্দা যদি আমাদের বাড়ি গিয়ে কাছাকাছি জঙ্গলের যত গাছের গোড়ায় গিয়ে খোঁড়াখুঁড়ি লাগিয়ে দেয় তা হলেই তো হয়েছে!
গোড়ায় গলদ বেরিয়ে পড়বে আমাদের! গোবরা জানায়।
একটা না একটার তলায় পেয়ে যাবে আমাদের ঐশ্বর্যের কিনারা। অরণ্যেই আমাদের ঐশ্বর্য; যতই গালভরা হোক, কথাটা বলে আপনি ভালো করেননি। হদিস দেওয়া ঠিক হয়নি আপনার।
তার চেয়ে আপনি কষে আমাদের গাল দিতে পারতেন বরং। কিছু আসত যেত না। গালে চড়াতেও পারতেন। গাল বাড়িয়ে দেয় গোবরা।
কী করা যায় এখন! মাথায় হাত দিয়ে বসে পড়েন হর্ষবর্ধন। বসে তো ছিলেনই, মনে হয়, আরও যেন তিনি বসে গেলেন।
চলো দাদা, আমরাও গৌহাটি চলে যাই, গোবরা একটা পথ বাতলায় ওই ট্রেনেই চলে যাই আজ। গোয়েন্দার গোয়েন্দাগিরি করা যাক বরং। ডিটেকটিভ বই তো কম পড়িনি ওদের হাড়হদ্দ জানি সব। কিছুই আমার অজানা নয়।
ওর পড়াশোনার পরিধি কদ্দুর জানার আমার কৌতূহল হয়। সে অকাতরে বলে, কম বই পড়েছি নাকি? লাইব্রেরি থেকে আনিয়ে আনিয়ে কিছু পড়তে আর বাকি রাখিনি। সেই সেকেলে দারোগার দপ্তর৮ থেকে শুরু করে পাঁচকড়ি দে৯ আহা, সেই মায়াবী১০ মনোরমা১১ বিষম বৈ সূচন কোনোটাই বাদ নেই আমার। আর সেই নীলবসনা সুন্দরী১২!
দাদার সমর্থন আসে, আহা মরি মরি!
থেকে আরম্ভ করে সেদিনের নীহার গুপ্ত১৩, গৌরাঙ্গ বোস১৪ অব্দি সব আমার পড়া। ব্লেক সিরিজ১৫, মোহন সিরিজ১৬ বিলকুল। জয়ন্ত কুমার১৭ থেকে ব্যোমকেশ১৮ পর্যন্ত কারও কীর্তিকলাপ আমার অজানা নয়। এত পড়ে পড়ে আমি নিজেই এখন আস্ত একটা ডিটেকটিভ, তা জানেন?
বলো কী হে?
সেবারকার আমাদের কারখানায় চুরিটা ধরল কে শুনি? কোন গোয়েন্দা? এই শর্মাই তো! তেজপাতার টোপ ফেলে তৈজসপত্রের লোভ দেখিয়ে আমিই তো ধরলাম চোরটাকে! দাদার বেবাক টাকা উদ্ধার করে দিলাম। তাই না দাদা?
তোর ওইসব বইটই এক-আধটু আমিও যে পড়িনি তা নয়। তোর বইটই অবসর মতোন আমিও ঘেঁটে দেখেছি বইকি! তবে পড়ে-টড়ে যা টের পেয়েছি তার মোদ্দা কথাটা এই যে, গোয়েন্দাদের মৃত্যু হয় না। তারা আত্মার মতোই অজয় অমর অবিনশ্বর অকাট্য অবিদ্ধ
অকাট্য? অবিব্ধ?
হ্যাঁ; তরোয়ালে কেটে ফেলা যায় না, গুলি দিয়ে বিদ্ধ করা যায় না, জলে সিদ্ধ করা যায় না মারবেন কী! কানের পাশ দিয়ে চলে যাবে যত গুলিগোলা। এই পরিচ্ছেদে দেখলেন আপনি যে হতভাগা খতম হল, আবার পরের পরিচ্ছেদেই দেখুন ফের বেঁচে উঠেছে আবার। অকাট্য অবিদ্ধ অখাদ্য।
তা হলে চলো দাদা! ওই ট্রেনেই চলে যাই আজ। গুলি না করেও গুলিয়ে দেওয়া যাক ওকে আসল জায়গার থেকে ভুলিয়ে অন্য জঙ্গলে নিয়ে গিয়ে ছেড়ে দিয়ে আসব দেখো তুমি।
এতক্ষণে দাদা যেন একটু আশ্বস্ত হলেন মনে হল। হাসিমুখে বললেন, যাব তো, কিন্তু যাচ্ছি যে, ও যেন টের না পায়।
গৌহাটি স্টেশনে নামতেই তাঁরা নজরে পড়ে গেলেন কল্কেকাশির। কল্কেকাশি তাঁদের দেখতে পেয়েছেন সেটা তাঁরা লক্ষ্য করলেন বটে, কিন্তু তাঁরা যে লক্ষ্যীভূত হয়েছেন সেটা তাঁকে টের পেতে দিলেন না একেবারেই। নজরই দিলেন না একদম তাঁর দিকে। আপন মনে হেলে দুলে বাইরে গিয়ে একটা ট্যাক্সি ভাড়া করলেন তাঁরা।
কল্কেকাশিও অলক্ষ্যে পিছু পিছু আর একটা ট্যাক্সিতে উঠলেন গিয়ে। ছুটলেন তাঁদের পিছু পিছু।
হর্ষবর্ধনের গাড়ি কিন্তু কোনও জঙ্গলের ত্রিসীমানায় গেল না। তাদের বাড়ির চৌহদ্দির দিকে তো নয়ই। অনেক দূরে এগিয়ে একটা ছোটোখাটো পাহাড়ের তলায় গিয়ে খাড়া হল গাড়িটা।
ভাইকে নিয়ে নামলেন হর্ষবর্ধন। ভাড়া মিটিয়ে বকশিশ দিয়ে ছেড়ে দিলেন ট্যাক্সিটা।
কল্কেকাশিও নেমে পড়ে পাহাড়ের পথ ধরে দূর থেকে অনুসরণ করতে লাগলেন ওঁদের।
আড়চোখে পিছনে তাকিয়ে দাদা বললেন ভাইকে, ছায়ার মতো আসছে, খবরদার ফিরে তাকাসনে যেন!
পাগল হয়েছ দাদা? তাকাই আর তাক পেয়ে যাক! দাদার মতন গোবরারও আজ নয়া চেহারা দুভায়ে এখানেই আজ ওকে নিকেশ করে যাব। কাক-চিল কেউ টের পাবে না, সাক্ষী থাকবে না কেউ। শকুনি গৃধিনিতে খেয়ে শেষ করে দেবে কালকে।
কাজটা খুবই খারাপ ভাই সত্যি বলছি! দাদার অনুযোগ কিন্তু কী করা যায় বল? ও বেঁচে থাকতে আমাদের বাঁচন নেই, আর আমাদের বেঁচে থাকাটাই যখন বেশি দরকার, অন্তত আমাদের কাছে তখন ওকে নিয়ে কী করা যায় বল? তবে ওকে আদৌ মারা যাবে কি না সন্দেহ আছে। এখনও পর্যন্ত একটা গোয়েন্দাও কিন্তু মরেনি কখনও।
কিন্তু বাবার যেমন বাবা আছে, তেমনি গোয়েন্দার ওপরেও গোয়েন্দা থাকে, জানায় গোবরা আর তিনি হচ্ছেন খোদ এই গোবর্ধন! খোদার ওপর খোদকরি হবে আমার। রবার্ট ব্লেকের স্মিথের১৯ মতোই গোবরা দাদাকে নিজের শাগরেদ বানাতে চাইলেও হর্ষবর্ধন অন্যরূপে প্রকট হন, গোঁফ মুচড়ে বলেন, তুই যদি গোবর্ধন, তা হলে আমি সাক্ষাৎ শ্রীকৃষ্ণ স্বয়ং গোবর্ধনকে ধারণ২০ করে রয়েছি!
বলে ভাইয়ের হাত ধরে তিনি বলেন আয়, আমরা এই উঁচু ঢিবিটার আড়ালে গিয়ে দাঁড়াই। একটুখানি গা-ঢাকা দিই। লোকটা এখানে এসে আমাদের দেখতে পেয়ে কী করে দেখা যাক
কল্কেকাশি বরাবর চলে এসে কাউকে না দেখে সোজা পাহাড়ের খাড়া দিকটার কিনারায় গিয়ে পৌঁছান। দেখেন যে তার ওপারে আর পথ নেই অতল খাদ, তাঁর খাদ্যরা বিলকুল গায়েব। তাকিয়ে দেখেন চারদিকে দুই ভাই কারোরই পাত্তা নেই গেল কোথায় তারা?
এমন সময় যেন মাটি ফুঁড়েই তারা দেখা দিল হঠাৎ।
কল্কেকাশি সাড়া পেলেন পেছন থেকে হাত তুলে দাঁড়ান!
ফিরে তাকিয়ে দেখেন দুই মূর্তিমান দাঁড়িয়ে যুগপৎ শ্রীহর্ষ এবং শ্রীমান গোবর বর্ধন ভ্রাতৃদ্বয়। দুজনের হাতেই পিস্তল।
এবার আপনি আমাদের কব্জায় কল্কেকাশিবাবু! হাতের মুঠোয় পেয়েছি আপনাকে! আর আপনার ছাড়ান নেই! বিস্তর জ্বালিয়েছেন, কিন্তু আর আপনি আমাদের জ্বালাতে পারবেন না। দেখেছেন তো আমাদের হাতে এটা কী। হর্ষবর্ধন হস্তগত বস্তুটি প্রদর্শন করেন সব জ্বালা যন্ত্রণা খতম হবে এবার আমাদেরও, আপনারও।
একটু ভুল করছেন হর্ষবর্ধনবাবু। জানেন না কি, আমাদের গোয়েন্দাদের কখনো মৃত্যু হয় না? আমরা অদাহ্য অভেদ্য অমর।
জানি বইকি, পড়েওছি বইয়ে আপনারা অবাধ্য অকাট্য অখাদ্য ইত্যাদি। কিন্তু তাই বলে আপনারা কিছু অপত্য নন। দু-পা আগ বাড়িয়ে দেখুন একবার, আপনার সামনে অতল খাদ মুহূর্ত বাদেই ওই খাদে পড়ে ছাতু হতে হবে আপনাকে। পালাবার কোনও পথ নেই। ওই পতন অপ্রতিরোধ্য। কিছুতেই আপনি তা রোধ করতে পারবেন না। আপনি অপত্য মানে অপতনীয় নন।
আপনাকে অপত্যনির্বিশেষে আমরা পালন করব। গোবর্ধন জানায় বেশিরভাগ বাবাই যেমন ছেলেদের অধঃপতনের মূল, মানুষ করার ছলনায় তাকে অপমৃত্যুর মুখে ঠেলে দেয়, ঠিক তেমনিধারাই প্রায়।
পায়ে পায়ে এগিয়ে যান এইবার। হর্ষবর্ধনের হুকুম খাদের কিনারায় গিয়ে খাড়া হন। নিজে ঝাঁপিয়ে পড়ার সাহস আপনার হবে না আমি জানি। আপনাকে ধাক্কা মেরে ফেলে দেব আমরা। এগোন এগোন নইলে এই দুড়ুম!
অগত্যা কল্কেকাশি কয়েক পা এগিয়ে কিনারাতেই গিয়ে দাঁড়ান। হাতঘড়িটা কেবল দেখে নেন একবার।
ঘড়ি দেখে আর কী হবে স্যার! অন্তিম মুহূর্ত আসন্ন আপনার। দাদা বলেন, গোবরা, চারধারে একবার ভালো করে তাকিয়ে দ্যাখ দেখি পুলিশ-টুলিশ কারও টিকি দেখা যাচ্ছে নাকি কোথাও?
উঁচু পাহাড়ের ওপরে দাঁড়িয়ে গোবরা নজর চালায় চারধারে। না দাদা, কেউ কোথাও নেই। পুলিশ দূরে থাক, চার মাইলের মধ্যে জনমনিষ্যির চিহ্ন না। একটা পোকামাকড়ও নজরে পড়ছে না আমার।
খাদটা কত নীচু হবে রে? দাদা শুধায়, ধারে গিয়ে দেখে আয় তো!
তা, পাঁচশো ফুট তো বটেই। আঁচ পায় গোবরা।
কোথাও কোনও ঝোপঝাড়, গাছের শাখা-প্রশাখা, লতাগুল্ম কিছু বেরিয়ে নেই তো! পতন রোধ হতে পারে এমন কিছু কোথাও কোন ফ্যাকড়ায় লোকটা আটকে যেতে পারে শেষটায়, এমনতরো কোনও ইতরবিশেষ ভালো করে দ্যাখ।
না, বিলকুল ন্যাড়া এই খাড়াইটা আটকাবার মতন কোথাও কিছু নেই।
বেশ, আমি রিভলভার তাক করে আছি। তুই লোকটার পকেট-টকেট তল্লাশি করে দেখ এইবার। কোনও প্যারাশুট কি বেলুন লুকিয়ে রাখেনি তো কোথাও?
এক পকেটে একটা রিভলভার আছে দাদা!
বার করে নে এক্ষুণি! আর অন্য পকেটটায়?
একখানা রুমাল।
নিয়ে নে ওটাও। কে জানে, ওটাকেই হয়তো ফুলিয়ে ফাঁপিয়ে প্যারাশুটের মতো বানিয়ে নিয়ে ঝুলে পড়বে শেষটায় কিছু বলা যায় না ঠিক। ওদের অসাধ্য কিছু নেই!
গোবর্ধন হাসে রুমালকে আর প্যারাসুট বানাতে হয় না! তুমি হাসালে দাদা! বলে রুমালটাও সে হাতিয়ে নেয়।
এখন কোনও ভূমিকম্প-টম্প হবে না তো রে? সে রকম কোনও সম্ভাবনা নেই, কী বলিস?
একদম না। এধারটায় অনেক দিন ওসব হয়নি শুনেছি।
তা হলে তুই এবার রিভলভার বাগিয়ে দাঁড়া, আমি লোকটাকে ছুটে গিয়ে জোরসে এক ধাক্কা লাগাই।
ওই কম্মোটি কোরো না দাদা! দোহাই! তা হলে ও তোমায় জড়িয়ে নিয়ে পড়বে! আর পড়তে পড়তেই, কায়দা করে আকাশে উলটে গিয়ে তোমাকে তলায় ফেলে তোমায় ওপরে গিয়ে পড়বে লোকটা। তোমার দেহখানি দেখছ তো! ওই নরম গদির ওপর পড়লে কিছুই হবে না ওর। লাগবে না একটুও, তুমি ছাতু হয়ে যাবে দাদা মাঝ থেকে। গৌহাটি এসে আমাকে এমনভাবে দাদৃহারা২১ কোরো না তুমি রক্ষে করো দাদা!
ঠিক বলেছিস। আমার চেয়ে বেশি পড়াশোনা তো! আমি আর কখানা গোয়েন্দাকাহিনি পড়েছি বল! পড়বার সময় কই আমার! ভাইয়ের বুদ্ধির তারিফ করেন হর্ষবর্ধন, দাঁড়া তা হলে, একটা গাছের ডাল ভেঙে নিয়ে আসি। তাই দিয়ে দূর থেকে গোঁত্তা মেরে ফেলে দিই লোকটাকে কী বলিস?
তারপর হর্ষবর্ধনের ধাক্কায় কল্কেকাশি পাহাড়ের মাথার ওপর থেকে বেপাত্তা।
কল্কেকাশির কল্পেপ্রাপ্তি ঘটে গেল দাদা! তোমার কৃপায়!
একটা পাপ কমল পৃথিবীর! একটা বদমাইসকে দুনিয়া থেকে দূর করে দিলাম! আরামের হাঁফ ছাড়লেন হর্ষবর্ধন।
একেবারে গো টু হেল করে দিয়েছ লোকটাকে! এতক্ষণে নরকের পথ ধরেছে সটান! গোবর্ধন বলে খাদের তলায় দেখব নাকি তাকিয়ে একবার? কী রকম ছরকুটে পড়েছে দেখব দাদা?
দরকার নেই। পাহাড়ের থেকে পড়ে পায়ের হাড় পর্যন্ত গুঁড়ো হয়ে গেছে বেচারার। বিলকুল ছাতু! সে চেহারা আছে নাকি তার? তাকিয়ে দেখবার কিছু নেই! দাদা বলেন চ, এবার আস্তে আস্তে ফিরে চলি আমরা। ইস্টিশনের দিকে এগুনো যাক। বড়ো রাস্তার থেকে একটা বাস ধরলেই হবে।
পাহাড়তলির পথ ধরে এগিয়ে চলেন দুভাই।
যেতে যেতে হঠাৎ পেছন থেকে সাড়া পান যেন কার হাত তুলে দাঁড়ান দুজনে!
পিছন ফিরে দেখেন সাক্ষাৎ স্বয়ং কল্কেকাশি। হাতে পিস্তল নিয়ে খাড়া।
আপনারা টের পাননি, প্যান্টের অন্য পকেটে আর একটা পিস্তল ছিল আমার। কৈফিয়তের মতোই বলতে যান কল্কেকাশি।
তা তো ছিল। কিন্তু আপনি ছিলেন কোথায়? হতভম্ব হর্ষবর্ধনের মুখ থেকে বেরোয়।
আকাশে আবার কোথায়! হেলির২২ নামে শুনেছেন কখনো?
বাতলান কল্কেকাশি তার দৌলতেই বেঁচে গেলাম এ যাত্রা।
হেলিই আপনাকে বাঁচিয়ে দিয়েছে, বলছেন আপনি? মানে, জাহান্নামের পথ থেকেই ফিরে আসছেন সটান?
না। অতদূর যেতে হয়নি অবশ্যি। হেলি মানে হেলির ধূমকেতুর২৩ নাম শোনেননি নাকি কখনো? নিরানব্বই বছর অন্তর অন্তর একবার করে পৃথিবীর পাশ কাটিয়ে যায় সেটা। সেই সময়টায় তার বিকর্ষণে কয়েক মুহূর্তের জন্যই মাধ্যাকর্ষণ-শক্তি লোপ পায়২৪ পৃথিবীর। তাই আমি ঘড়ি দেখছিলাম তখন বার-বার হেলির ধূমকেতু কখন যায় এধার দিয়ে। আজ তার ফিরে আসার নিরানব্বুইতম বছর কিনা! আর ঠিক সেই সময়েই ফেলেছিলেন আপনারা আমায়। আমাকে আর মাটিতে পড়তে হয়নি আছড়ে। আকাশের গায়ে ভর দিয়ে দাঁড়িয়ে রইলাম ঠায়। আর আপনারা পেছন ফিরতেই, পাখির মতোন বাতাস কেটে সাঁতরে এসে উঠেছি ওই পাহাড়ে। তারপর থেকেই এই পিছু নিয়েছি আপনাদের। রিভলভার-দুটো লক্ষ্মী ছেলের মতো ফেলে দিন তো এইবার! ব্যস, এখন হাত তুলে চলুন গুটিগুটি সোজা থানার দিকেই সটান।
নিরানব্বই বছর অন্তত অন্তর হেলির ধূমকেতু পাশ দিয়ে যায় পৃথিবীর? জানতাম না তো! কখনও শুনিওনি এমন কথা। অবাক লাগে হর্ষবর্ধনের।
এখন জানলেন। পাক্কা নিরানব্বুই বছর বাদে২৫ ধূমকেতুর আসার ধূমধাড়াক্কার মুখেই আপনার ধাক্কাটা এল কিনা, তাই দু-ধাক্কায় কাটাকাটি হয়ে কেটে গেল। বুঝলেন?
এর নামই নিরানব্বুইয়ের ধাক্কা, বুঝলে দাদা? বলল গোবরা।

টীকা
১. আমি  এক্ষেত্রে আমি গোয়েন্দা কাহিনির সাধারণ আমি-র মতো গোয়েন্দার শাগরেদ নন। ইনি স্বয়ং লেখক, শিবরাম চক্রবর্তী।
২. হর্ষবর্ধন  শিবরাম চক্রবর্তীর বহু হাস্যরসাত্মক গল্পের মুখ্য চরিত্র হর্ষবর্ধন। হর্ষবর্ধন বাংলা সাহিত্যে এক অমর সৃষ্টি। হর্ষবর্ধনের প্রায় সব-কটি গল্পের কথক হলেন লেখক নিজে। সেখানে তিনি হলেন শিব্রাম চকরবরতি।
৩. মনোরঞ্জন ভট্টাচার্য  সাহিত্যিক মনোরঞ্জন ভট্টাচার্য১৯০৩-১৯৩৯)। এম এ এবং আইন পাশ করে রিপন কলেজে অধ্যাপনা করতেন। কিশোরদের জন্য প্রকাশিত মাসিক পত্রিকা রামধনু-র সম্পাদক ছিলেন আট বছর। বাঙালি হয়ে যাওয়া জাপানি গোয়েন্দা হুকাকাশির গল্প ছাড়া অন্যান্য কাহিনিও বেশ কিছু রচনা করেছেন।
৪. ছোটোনাগপুর  ব্রিটিশ রাজের অন্তর্গত ছোটোনাগপুর ডিভিসন গঠিত হয়েছিল বর্তমান ঝাড়খণ্ড প্রায় সম্পূর্ণ অংশ এবং সংলগ্ন পশ্চিমবঙ্গ, ওড়িশা এবং ছত্তিশগড় রাজ্যের কিছু অঞ্চল নিয়ে। হাজারিবাগ, রাঁচী, পালামৌ, মানভূম এবং সিংভূম জেলার এই খনিজ-সম্পদে পূর্ণ অঞ্চল বেশ কয়েকটি গুরুত্বপূর্ণ নদীর উৎপত্তিস্থল। এই ডিভশনের বহুলাংশ ছোটোনাগপুরের মালভূমির অন্তর্গত। এই এলাকা অরণ্য এবং পাহাড়ে পরিপূর্ণ।
৫. দণ্ডকারণ্য  মধ্যপ্রদেশ, ছত্রিশগড়, মহারাষ্ট্র, অন্ধ্রপ্রদেশ এবং ওড়িশা রাজ্যের অংশ নিয়ে গঠিত দাক্ষিণাত্যের এই আরণ্যক অঞ্চলের উল্লেখ রামায়ণে পাওয়া যায়। পূর্বঘাট পর্বতমালা দণ্ডকারণ্যর বিশাল অংশ জুড়ে অবস্থিত। দণ্ডকারণ্যের আনাচে-কানাচে অনেক বর্ণময় উপজাতির মানুষদের বসবাস। শবরী, ইন্দ্রাবতী, মুছকুন্দ প্রভৃতি নদী দণ্ডকারণ্যের ভেতর দিয়ে প্রবাহিত হয়েছে।
৬. আসামের বেশিরভাগই তো অরণ্য বর্তমান অসম রাজ্যের প্রায় ত্রিশ শতাংশ বনাঞ্চল। ভারতবর্ষের ঘোষিত একচল্লিশ প্রজাতির বন্যপ্রাণীর মধ্যে কুড়ি ধরনের প্রাণী লভ্য অসমের অরণ্যে। তার মধ্যে প্রধান হল একশৃঙ্গ গণ্ডার, যা উত্তরবঙ্গের সামান্য কিছু অরণ্য ছাড়া ভারতবর্ষে আর কোথাও দেখা যায় না। অসমের বিখ্যাত অরণ্য হল কাজিরাঙ্গা এবং মানস। তাছাড়া আছে ওরাং, নামেরি, পবিতোরা, ডিব্ৰু-সাইখোয়া প্রভৃতি অরণ্য।
৭. ঘাটশিলা  পূর্বে বিহার, বর্তমানে ঝাড়খণ্ড রাজ্যের অন্তর্গত ছোটো শহর। অবস্থান সুবর্ণরেখা নদীর তীরে। হাওয়াবদল ও স্বাস্থ্যোদ্ধারের জন্য খ্যাত শহরকে ঘিরে বা অনতিদূরে রয়েছে প্রচুর খনি। তামা, অভ্র, ম্যাঙ্গনিজ প্রভৃতি লভ্য সেই খনি থেকে। প্রাকৃতিক সৌন্দর্য অসাধারণ। সাহিত্যিক বিভূতিভূষণ বন্দ্যোপাধ্যায় এই শহরে থেকেছেন বহুকাল। তাঁর বসতবাড়িটি এখনও সংরক্ষিত হয়েছে স্মৃতিচিহ্ন হিসেবে। এই বাড়িতেই ১৯৫০ সালে দেহরক্ষা করেন বিভূতিভূষণ।
৮. দারোগার দপ্তর  বাংলা সাহিত্যে ক্রাইম কাহিনির আদি যুগের একটি কাহিনিমালা বা সিরিজ। প্রত্যেক বাংলা মাসে দারোগার দপ্তরের একটি সংখ্যা প্রকাশিত হত এবং তাতে একটি গল্প থাকত। প্রথম সংখ্যা প্রকাশিত হয় ১২৯৯ বঙ্গাব্দের বৈশাখ মাসে। কাহিনির নাম বনমালী দাসের হত্যা। প্রতিটি কাহিনির লেখক প্রিয়নাথ মুখোপাধ্যায়। প্রিয়নাথবাবু পুলিশে চাকরি করতেন। সেই হিসেবে অনুমিত হয় তিনি বিভিন্ন ঘটনার সূত্র পেতেন পুলিশি তদন্তের ফাইল থেকে। জানা যায়, ১৩১৭ বঙ্গাব্দের জ্যৈষ্ঠ মাসে দারোগার দপ্তরের শেষ সংখ্যাটি প্রকাশিত হয়। মাঝে অবশ্য কোনও কোনও মাসে দারোগার দপ্তর প্রকাশিত হয়নি। প্রিয়নাথ মুখোপাধ্যায় জন্মগ্রহণ করেন ১৮৮৫ সালে। তাঁর মৃত্যুর তারিখ বা সন নিয়ে দ্বিমত আছে। দারোগার দপ্তরের প্রতিটি কাহিনিই পুলিশি তদন্তের কাহিনি। কখনও আবার বিদেশি পুলিশি তদন্তের কাহিনি অনূদিত হয়ে দারোগার দপ্তরে প্রকাশিত হতে দেখা গিয়েছে।
৯. পাঁচকড়ি দে  জন্ম ১৮৭৩, মৃত্যু আনুমানিক ১৯৪৫। বিখ্যাত গোয়েন্দা কাহিনি রচয়িতা। তাঁর সমকালে তাঁর রচিত গোয়েন্দা কাহিনি বিশেষ জনপ্রিয়তা লাভ করে। প্রথম উপন্যাস সতী শোভনা। অন্যান্য উপন্যাস মায়াবী, মনোরমা, হত্যাকারী কে?, নীলবসনা সুন্দরী কাহিনিতে গোয়েন্দা হিসেবে দেখা যায় দেবেন্দ্রবিজয়-কে। দেবেন্দ্রবিজয়ের সহযোগী হলেন তাঁরই গোয়েন্দাগিরির গুরু অরিন্দম।
১০. মায়াবী  অধ্যাপক সুকুমার সেন-এর মতে পাঁচকড়ি দে রচিত শ্রেষ্ঠ গোয়েন্দা কাহিনি হল মায়াবী উপন্যাস। গুরুদাস চ্যাটার্জী অ্যান্ড সন্স প্রকাশিত মায়াবীর সপ্তম সংস্করণের১৯২৫) ঘোষণায় দেখা যায় এই গ্রন্থ মুদ্রিত হয়েছিল পনেরো হাজার কপি।
১১. মনোরমা  পাঁচকড়ি দে-র একটি গোয়েন্দা উপন্যাস।
১২. নীলবসনা সুন্দরী  পাঁচকড়ি দে-র গোয়েন্দা উপন্যাস। প্রথম প্রকাশ ১৯১৪। এই বইটি লেখক উৎসর্গ করেন রবীন্দ্রনাথ ঠাকুরকে।
১৩. নীহার গুপ্ত নীহাররঞ্জন গুপ্ত১৯১০-৮৬)। বাংলা সাহিত্যে প্রথম এবং সম্ভবতঃ একমাত্র, ডাক্তারি ডিগ্রিধারী গোয়েন্দা কাহিনি লেখক। তাঁর সৃষ্ট গোয়েন্দা কিরীটি রায় প্রবল জনপ্রিয়তা অর্জন করে। কিরীটির অ্যাসিস্ট্যান্ট সুব্রত। নীহাররঞ্জন রচিত গোয়েন্দা কাহিনির সংখ্যা প্রায় আশি। এছাড়াও তিনি উত্তরফাল্গুনী, লালুভুলু, উল্কা, রাতের রজনীগন্ধা, কলঙ্কিনী কঙ্কাবতী প্রভৃতি বিখ্যাত উপন্যাসের রচয়িতা। ভারতীয় সেনাবাহিনীর মেজর পদ পর্যন্ত উন্নীত হয়েছিলেন নীহাররঞ্জন। সৈন্যবাহিনির হয়ে দেশি বিদেশি বহু রণাঙ্গনে তাঁকে যেতে হয়েছিল।
১৪. গৌরাঙ্গ বোস  গৌরাঙ্গপ্রসাদ বসু ছিলেন শিবরাম চক্রবর্তীর ঘনিষ্ঠতম বন্ধু। সম্পর্কে অভিনেত্রী কাবেরী বসুর দাদা গৌরাঙ্গপ্রসাদ সাহিত্যিক হিসেবে রচনা করেন কিছু ভূতের গল্প, থ্রিলার, রহস্য কাহিনি এবং গোয়েন্দা কাহিনি। অদ্ভুত যত ভূতের গল্প, নিশীথ রাতের আহ্বান, মক্কেলের নাম বেন মোজেস প্রভৃতি তাঁর লেখা কয়েকটি গ্রন্থের নাম। ওনার কয়েকটি গল্পের গোয়েন্দা নাম কুশল চৌধুরী।
১৫. ব্লেক সিরিজ  বিলেত থেকে প্রকাশিত সেক্সটন ব্লেক গোয়েন্দা কাহিনি সিরিজের গল্প অনুকরণে রহস্যলহরী সিরিজ লিখতেন দীনেন্দ্রকুমার রায়১৮৬৯-১৯৪৩)। কিশোর পাঠ্য এই কাহিনিগুলির পটভূমি ছিল লন্ডন শহর, উপকণ্ঠ ও ইংল্যান্ডের বিভিন্ন অঞ্চল। গোয়েন্দা মিস্টার ব্লেকের নিজস্ব একটি এরোপ্লেনও ছিল। সেটা তিনি নিজেই চালিয়ে অপরাধীর সন্ধান করতেন।
১৬. মোহন সিরিজ  দস্যু মোহনের শতাধিক কাহিনির সিরিজ। লেখক শশধর দত্ত?-১৯৫২)। মোহন এক যুবক। তার স্ত্রী ধনী-কন্যা রমা। পুত্র স্বপন। মোহন ছিল দুঃসাহসী এবং দয়ালু।
১৭. জয়ন্ত কুমার  হেমেন্দ্রকুমার রায়১৮৮৮-১৯৬৩) রচিত গোয়েন্দা কাহিনির গোয়েন্দা জয়ন্ত এবং অ্যাডভেঞ্চার কাহিনির নায়ক কুমার। জয়ন্তর গল্প জয়ন্তের কীর্তি, সাজাহানের ময়ূর, মানুষ পিশাচ, পদ্মরাগ বুদ্ধ প্রভৃতিতে দেখা যায় ডিটেকটিভ জয়ন্ত, তার সহকারী মানিক এবং পুলিশ অফিসার সুন্দরবাবুকে। আবার কুমারের কাহিনির নায়ক কুমার এবং তার বন্ধু, বিমল। বিভিন্ন অভিযানে তাদের সঙ্গী হয় ভৃত্য রামহরি এবং কুকুর বাঘা। এই সিরিজে যখের ধন, আবার যখের ধন প্রভৃতি উল্লেখযোগ্য গ্রন্থ। আবার প্রশান্তের আগ্নেয়দ্বীপ উপন্যাসে বিমল-কুমার-রামহরি এবং জয়ন্ত-মানিক-সুন্দরবাবুকে একই সঙ্গে অভিযানে যেতে দেখা যায়। হেমেন্দ্রকুমার এই দুটি সিরিজ ছাড়া গোয়েন্দা হেমন্ত, সহযোগী রবিন এবং পুলিশ অফিসার সতীশবাবুকে কেন্দ্র করে আরও কয়েকটি গোয়েন্দা কাহিনি লেখেন। সেগুলি হল অন্ধকারের বন্ধু, রাত্রির যাত্রী, মুখ আর মুখোশ প্রভৃতি।
১৮. ব্যোমকেশ  শরদিন্দু বন্দ্যোপাধ্যায়১৮৯৯-১৯৭০) রচিত গোয়েন্দা কাহিনির গোয়েন্দা ব্যোমকেশ বক্সী এবং তাঁর সহযোগী অজিত বন্দ্যোপাধ্যায়ের কীর্তি-কলাপ গোবর্ধন কেন, গোয়েন্দা গল্পের প্রতিটি বাঙালি পাঠকের জানা আছে। ব্যোমকেশকে নিয়ে লেখা প্রথম গল্প পথের কাঁটা ১৩৩৯ বঙ্গাব্দে প্রথম প্রকাশিত হয়।
১৯. রবার্ট ব্লেকের স্মিথ  দীনেন্দ্রেকুমার রায়ের রহস্যলহরী সিরিজের গোয়েন্দা রবার্ট ব্লেকের সহকারীর নাম স্মিথ। গোয়েন্দার সহকারী বিষয়টির স্রষ্টা সম্ভবতঃ স্যর আর্থার কোনান ডয়েল। তিনিই হোমসের সহকারী তথা বন্ধু হিসেবে ড. ওয়াটসনের চরিত্রটি নির্মাণ করেন।
২০. স্বয়ং গোবর্ধনকে ধারণ  হিন্দুদের ধর্মবিশ্বাসে মনে করা হয় দ্বাপর যুগে শ্রীকৃষ্ণ কড়ে-আঙুলে গোবর্ধন পাহাড়কে মাথার ওপর তুলে ধরে প্রবল বৃষ্টিপাত থেকে রক্ষা করেন সমগ্র বৃন্দাবনকে।
২১. দাদৃহারা  পিতার মৃত্যুতে যদি সন্তান পিতৃহারা বা মাতার মৃত্যুতে মাতৃহারা হতে পারে, তাহলে শিব্রামী ব্যাকরণ এ দাদার দেহান্তে ভাইয়ের দাদৃহারা হওয়া কিছুমাত্র অসম্ভব নয়।
২২. হেলি  এডমন্ড হ্যালি । জন্ম  ১৬৫৬, মৃত্যু ১৭৪২। হ্যালির ধূমকেতুর আবিষ্কর্তা হিসেবে বিশেষ খ্যাতনামা। ১৮৭৬-এ অ্যাটলান্টিক মহাসাগরের সেন্ট হেলেনা দ্বীপে অবজারভেটরি নির্মাণ করেন এই জ্যোতির্বিদ, পদার্থবিদ, গণিতবিদ তথা আবহবিদ। সূর্যের ওপর দিয়ে বুধ গ্রহের গমন পর্যবেক্ষণ করে তিনি সিদ্ধান্তে আসেন এইভাবে শুক্রগ্রহের গমন  পর্যবেক্ষণ করে সৌরজগতের পরিমাপ জানা সম্ভব। ১৬৯৮-এ প্যারামোর জাহাজে দক্ষিণ আটলান্টিকে বৈজ্ঞানিক নিরীক্ষণ করতে যান। তাঁর আবিষ্কৃত ধূমকেতু ছাড়া চাঁদ এবং মঙ্গলগ্রহের দুটি খাদ-বা Crater-এর নামকরণ করা হয়েছে হ্যালি-র নামে।
২৩. হেলির ধূমকেতু  হ্যালির ধূমকেতু  হল স্বল্প স্থায়ী ধূমকেতু এবং প্রতি ৭৫-৭৬ বছর পর পৃথিবী থেকে দেখা যায়। পৃথিবী থেকে খালি চোখে, অর্থাৎ টেলিস্কোপ বা অন্য যন্ত্রের সাহায্য ছাড়া অন্য ধূমকেতুগুলি দৃষ্ট হয় কমপক্ষে হাজার বছর অন্তর। ১৭০৫ স্টাব্দে এডমন্ড হ্যালি এই ধূমকেতু আবিষ্কার করে এর সম্পর্কে বিশদ জানতে সক্ষম হলেও প্রাচীন যুগের চিনা, ব্যাবিলনীয় বা মধ্যযুগের ইয়োরোপীয় জ্যোতির্বিদরা যে এই ধূমকেতু লক্ষ্য করেছিলেন তার প্রমাণ পাওয়া গিয়েছে। এই ধূমকেতু সম্পর্কে প্রাচীনতম উল্লেখটি হল স্টপূর্ব ১৬৪ অব্দের। ১৯৮৬ সালে হ্যালির ধূমকেতু পৃথিবীতে শেষবারের মতো খালি চোখে দেখা গিয়েছে। পরেরবার এই ধূমকেতুর পৃথিবীর কাছাকাছি আসার সম্ভাব্য সময় ২০৬১ স্টাব্দের জুলাই মাসে।
২৪. মাধ্যাকর্ষণ শক্তি লোপ পায় পৃথিবীর  এটি লেখকের কল্পনামাত্র। এর কোনও বৈজ্ঞানিক প্রমাণ নেই।
২৫. নিরানব্বুই বছর বাদ  নিরানব্বই নয়, ছিয়াত্তর বা পঁচাত্তর বছর।

প্রফুল্ল গোড়া থেকেই বিষণ্ণ মেরে আছে। হ্যাঁ, ভারি তো কাজ! তার জন্যে আবার কল্কেকাশিকে তার ল্যাজে বেঁধে দেওয়া। হোন না গে তিনি একজন নামজাদা ডিটেকটিভপ্রফুল্ল শুনেছিল কোরিয়া১ অঞ্চলে কল্কেকাশির মতো অতবড়ো গোয়েন্দা আর নেই নাকি!) তবু এই সামান্য একটা মশা মারার ব্যাপারে অত ভারী কামান কাঁধে বয়ে আনতে প্রফুল্লর আত্মসম্মানে ঘা লাগে বইকি। সত্যি বলতে, কামাস্কাটকা২ থেকে টাটকা উনি না এলেও কামটা কিছু আটকাত না।
বোম্বের একটা বিখ্যাত রেস্তোরাঁর এক কোণের টেবিলে কল্কেকাশির মুখোমুখি বসে গুম হয়ে এইসব কথাই সে ভাবছিল। সামনে সাজানো চপ-কাটলেট-ডেভিল-ডিম-কেক-পুডিং-এর সমারোহ সত্ত্বেও তার জিভ সরছিল না। বাস্তবিক এত বড়ো অপমান হজম করবার পর খেতে কারু রুচি থাকে?
কিন্তু মি. কল্কেকাশি বেপরোয়া। ডিশের পর ডিশ তিনি সাবড়ে চলেছেন কাঁটা-চামচের তাঁর কামাই নেই। এক ফাঁকে সামনের ভদ্রলোকের প্রতি তাঁর দৃষ্টি পড়ে। এ কী! কল্কেকাশি একটু অবাকই হন। একজন খুনে একটার পর একটা দশটা খুন করেছে, নিজের চোখেই এ রকম দৃশ্য তাঁর জীবনে একাধিকবার তিনি দেখেছেন কিন্তু বিস্মিত হতে পারেননি। তাঁর এক আসামি তাঁর ট্রেন থেকে আর এক ট্রেনে, দুটোই বেশ চালু, লাফিয়ে পালিয়েছে চোখের ওপর দেখেও তিনি চমকাননি। কিন্তু এ ভদ্রলোক দশ-দশটা প্লেটের সামনে একেবারে নির্বিকার! একদম জগন্নাথ হয়ে বসে আছেন, একটাকেও কাবু করতে পারছেন না! তাঁর সুদীর্ঘ জীবনস্মৃতির মধ্যে এবম্বিধ কাণ্ড তাঁর স্মরণে পড়ে না।
বিস্ময়ের ব্যাপারই বটে। কল্কেকাশির বিরাট বপু-পরিধির তুমুল আন্দোলনঅবশ্য খাবার সময়েই সবচেয়ে সেটা লক্ষণীয় হয়) অকস্মাৎ থেমে যায়; মাছের চোখের মতো ড্যাবডেবে চোখ ঈষৎ প্রসারিত হয়। প্রফুল্লবাবুর প্রফুল্লতর হওয়ার পক্ষে কী বাধা হচ্ছে, জানতে পারি কি? তিনি প্রশ্ন করেন।
প্রশ্নটা করেন বাংলাতেই। সোজা পরিষ্কার বাংলায়। কামাস্কাটকার লোক হলে কী হবে, বাংলা, হিন্দি,এবং কোনও কোনও জানোয়ারের ভাষাও) ভালোভাবেই তাঁর আয়ত্ত। তবে কামাস্কাটকার ভাষায় তাঁর দখল আছে কি না বলা যায় না। এ বিষয়ে প্রফুল্লর সন্দেহ থাকলেও পরীক্ষক হওয়ার সাহস তার হয় না। কেননা সে নিজেও কামাস্কাশিয়ানে অজ্ঞ, দারুণ নিরক্ষর। কোরিয়ার লোকরা কী করে যে এত পারদর্শী হয় কে জানে!
প্রফুল্ল আরও বেশি গম্ভীর হয়ে যায়; মাথা চুলকোতে চুলকোতে উত্তর দেয়, ভাবনায় মশাই, ভাবনায়। কী রকম গুরুদায়িত্ব মাথার ওপরে, বুঝতেই তো পারছেন।
বুঝতে পারছি বইকি, কল্কেকাশি ঘাড় নাড়েন, মি, ব্যানার্জির কবে ভারতবর্ষে এসে পৌঁছবার কথা, অথচ তিনি কি-এক আকস্মিক দুর্ঘটনায় বিলেতে আটকে গেছেন। তিনি আসতে পারলেন না। তাঁর সই করা নমিনেশন পেপার৩ মেল-এ কাল বিকেলে বোম্বে পৌঁছেছে; তাঁর অ্যাটর্নি৪ গলস্টোন কোম্পানির৫ আপিসের জিম্মায় রয়েছে। সেই নমিনেশন পেপার আজই সঙ্গে নিয়ে কলকাতা ছুটতে হবে আমাদের। তবেই আঠারো তারিখের আগে সেই নমিনেশন পেপার ফাইল হতে পারবে। আঠারোই হচ্ছে ফাইলিং-এর শেষ দিন। তা না হলে মি. ব্যানার্জির আর কাউন্সিলে৬ যাওয়া হবে না এযাত্রা।
বিলেতে মি. ব্যানার্জির আকস্মিক দুর্ঘটনার মূলে কি কোনও রহস্যজনক কারণ আছে আপনি মনে করেন? প্রফুল্ল জিজ্ঞেস করে।
কল্কেকাশি এর জবাব দেন না। এই নমিনেশন পেপার ডাকে পাঠানো নিরাপদ নয়। কোনও কারণে একদিন কিম্বা কয়েক ঘণ্টা লেট হলেই সমস্ত পণ্ড, তার চেয়েও বড়ো আশঙ্কা হচ্ছে নমিনেশন পেপার মারা যাওয়ার।
মারা যাওয়ার? প্রফুল্লর চোখ ছানাবড়া হয়, কেন, নমিনেশন পেপার মেরে কার কী লাভ? ওটা কি কোনও মার্তব্য বস্তু?
হ্যাঁ, ডাকে পাঠালে, এমনকি রেজিস্ট্রি করে ইনসিওর করে পাঠালেও যথাস্থানে যথাসময়ে যথাযথ জিনিসটা পৌঁছবে কি না সে বিষয়ে যথেষ্টই সন্দেহ আছে। কার কী লাভ আপনি জিজ্ঞাসা করছেন? বাংলাদেশে দুটি বড়ো দল আছে তা আপনি জানেন?
উঁহু, প্রফুল্ল বলে, জানি না তো! না, দলাদলির কোনও খবর আমি রাখি না।
এই দুটি দলই কাউন্সিলে ঢুকতে চায়। দু-দলে ভীষণ রেষারেষি। কাউন্সিলে যে দল ভারী হতে পারবে তাদেরই সারা বাংলায় আধিপত্য হবে কিনা। একটি দলের নাম হচ্ছে ফ্লু-ফ্লুকস-ফ্যান, যারা ইনফ্লুয়েঞ্জায় ভোগে, রেস খেলে আর ফ্যানের তলায় হাওয়া খায় তারা মিলেই এই দল গড়েছে; আমেরিকার বিখ্যাত ক্লু-ক্লুকস-ক্ল্যানের৭ সঙ্গে এদের কোনও সম্বন্ধ নেই, একমাত্র দুই নামের এই ধ্বনি মাহাত্ম্যর গোঁজামিল ছাড়া।
বটে! প্রফুল্লর নিশ্বাস পড়ে কি পড়ে না! আর-একটা দল কারা?
মি. ব্যানার্জি হচ্ছেন এই ফ্লু-ফ্লুকস-ফ্যান-এর পাণ্ডা। অন্য দলের নাম হচ্ছে বাই হুক অর ক্রুক। এই বাই হুক অর ক্রুক পার্টির নেতা হচ্ছেন মি. সরকার। যেমন করেই হোক নিজেদের মতলব হাসিল করতে এঁরা সিদ্ধহস্ত।
আপনি কি তাহলে বলতে চান যে সরকারি চালে মি. ব্যানার্জি বিলেতে আটকা পড়েছেন?
আপাতত আমি কোণের ওই লোকটার দিকে তোমার দৃষ্টি আকর্ষণ করতে চাচ্ছি। বলে কল্কেকাশি চোখ টিপে ইশারা করেন।
এতক্ষণে কল্কেকাশির ওপরে প্রফুল্লর কিঞ্চিত শ্রদ্ধার সঞ্চার হয়েছিল। সত্যি, অনেক খবর রাখেন ভদ্রলোক। এইজন্যে অপর দিক থেকে সহসা তুমি সম্বোধনেও সে অপ্রসন্ন হতে পারে না, কল্কেকাশির ইঙ্গিতের অনুসরণ করে সে।
ওই যে কাঠখোট্টা-গোছের চেহারা, মাথার চুল ক্রপ করা, চোখে কুটিল চাহনি ওই কোণের ছোট্ট টেবিলে বসে অমলেটের সঙ্গে ধ্বস্তাধস্তি করছে ওকে লক্ষ্য করলে সহজেই বুঝতে পারবে। এরকম ফ্যাশনেবল রেস্তোরাঁয় গতিবিধি ওর স্বভাবসিদ্ধ নয়। কাঁটা-চামচের কসরতে এখনও অভ্যস্ত হয়ে উঠতে পারেনি। খাদ্যের সঙ্গে কাটাকাটি নয়, হাতাহাতিতেই ও পরিপক্ক। উনি এখানে এসেছেন তোমায় অনুসরণ করে। কল্কেকাশি জানান।
আমায়?” প্রফুল্লর বিশ্বাস হয় না, তার মানে?
একটু কায়দা করে লক্ষ্য করলেই বুঝতে পারবে, চোখ ওমলেটের ওপর থাকলেও মনোযোগ ওর আমাদের দিকেই। কলকাতার একটি বিখ্যাত চিজ। ওর মতো কৌশলী এবং ভয়লেশহীন ভদ্র-গুণ্ডা আর দুটি আছে কি না সন্দেহ। ওই শ্রেণির ক্রিমিনাল ব্রেনের আমেরিকায় জোড়া মিলতে পারে, কিন্তু এদেশে দুর্লভ। মি. ব্যানার্জির পার্টি আমাকে যে তোমার সঙ্গে দিয়েছেন, উনিই হচ্ছেন তার একমাত্র কারণ।
প্রফুল্লর সহজে বাকস্ফূর্তি হয় না, সমস্ত ব্যাপারটা হৃদয়ঙ্গম করবার চেষ্টা করে বলে, ওর নাম?
ওর নাম হচ্ছে সমাদ্দার ওরফে সমরেশ ঠাকুর ওরফে গোপাল হাজরা ওরফে নটবর রায় ওরফে পোড়া গণেশ ওরফে আরও এক ডজন। প্রেসিডেন্সি জেল৮ আর হরিণবাড়ির৯ ফেরত। আমার সঙ্গে ওর অনেক দিনের পরিচয় অনেকটা হৃদ্যতার সম্বন্ধই বলতে পারো। এই কারণে আমাকে তোমার সঙ্গে দেখে ও একটু সংকোচ বোধ করছে, নইলে এতক্ষণে সে তোমার ঘাড়ে লাফিয়ে পড়তে একটুও দ্বিধা করত না।
প্রফুল্ল চমকে ওঠে বলেন কী মশাই?
এই রকমই। কল্কেকাশি যৎসামান্যই হাসেন। সরকারের দল ওকে লাগিয়েছে তোমার পেছনে, ব্যানার্জির নমিনেশন পেপার নিয়ে তুমি যথাসময়ের আগে যথাস্থানে যাতে না পৌঁছতে পারো সেইজন্যেই। এজন্যে তোমাকে খুন করতেও ও পেছপা হবে না; তবে, কৌশলে কাজ উদ্ধার করতেও ভালোবাসে খুনোখুনি করার তেমন পক্ষপাতী নয়। এ বিষয়ে একটু যেন সংকোচই আছে লোকটার।
প্রফুল্ল আশ্বস্ত হতে পারে না, আপনি কেন ওকে অ্যারেস্ট করছেন না তা হলে? গ্রেপ্তার করে ফেলুন! এই দণ্ডে এক্ষুনি!
এখন পর্যন্ত ও কোনও অপরাধ করেনি তো, কেবল মনের মধ্যে এঁচেছে মাত্র এবং মনের আঁচার জন্যেই যদি গ্রেপ্তার করা শুরু করতে হয় তা হলে এত লোককে ধরতে হয় যে জেলে তার জায়গা কুলোবে কি না সন্দেহ। কেবল মনের মধ্যেকার প্ল্যানের জন্যে কাউকে তো জেলে পোরা যায় না।
তা হলে তা হলে তো ভারি মুশকিল! প্রফুল্ল ভীতই হয়, বেশ, আমাকে খুন করে ফেলবে তবে?
যদি করেই ফেলে, তখন হ্যাঁ, তখন ওকে হাতেনাতে ধরে ফেলতে আমার দেরি হবে না, নিতান্তই যদি পালিয়ে না যায়। তবে, সমাদ্দারের সঙ্গে হৃদ্যতারই সম্পর্ক; আমাকে দেখে অন্তত চক্ষুলজ্জার খাতিরেও তোমাকে একেবারে খতম করবে এমন আমার মনে হয় না। ভয় কী তোমার?
বিশেষ ভরসাও পায় না প্রফুল্ল।
এজন্যেই বলেছিলাম, ভয়ানক গুরুদায়িত্ব তোমার মাথায়। যদি নমিনেশন পেপার নিয়ে আঠারোই এগারোটার মধ্যে কলকাতায় না পৌঁছতে পারো তা হলে ব্যানার্জির আর কাউন্সিলে যাওয়া হল না সঙ্গে সঙ্গে তাঁর দলের দফাও রফা। মি. সরকারের দলেরই একছত্র আধিপত্য হবে কাউন্সিলে; মন্ত্রিসভা ইত্যাদিও দখল করে বসবেন তাঁরাই। সামান্য একটা সই করা কাগজের ওপরে একটা পার্টির কতখানি নির্ভর করছে ভেবে দেখো। সে ফের যে-সে পার্টি নয়, আদি ও অকৃত্রিম, ফ্লু ফ্লুকস ফ্যান।
অর্থাৎ আপনার ভাষায় যারা ইনফ্লুয়েঞ্জায় ভোগে, রেস খেলে, রেসে ফ্লুকসের ঘোড়া ধরে ইত্যাদি। কিন্তু আমি তো এদের দলের কেউ নই। বিন্দুবিসর্গও জানি না। আমাকে এই মারাত্মক কাজে পাঠাবার মানে? প্রফুল্ল বিরক্তিই প্রকাশ করে।
তার মানে, তুমি যে-আপিসের কেরানি তার বড়োকর্তা ওই দলের একজন হোমরাচোমরা। তিনি তো ফ্যানের হাওয়া খান, তা হলেই হল। এসব কাজে অজ্ঞ এবং আনাড়িকে পাঠানোই হচ্ছে যুক্তিযুক্ত, নাড়িজ্ঞানওয়ালা লোক অনায়াসেই অন্য দলের ঘুস খেয়ে বুঝতেই পারছ! তা ছাড়া, তোমার ওপর ওনাদের বিশ্বাস আছে। এত বড়ো দায়িত্বপূর্ণ কাজ তোমার ওপর দেওয়ায় সেটা প্রমাণ হয় না কি?
আমার গায়ে জোরও যথেষ্ট! প্রফুল্ল কোটের হাতা তুলে মাসল কন্ট্রোল করে কল্কেকাশিকে দেখায়। সহজে যে কেউ আমার কাছ থেকে কিছু ছিনিয়ে নিতে পারবে তা আমার প্রাণ থাকতে নয়।
এসো, সমাদ্দারের সঙ্গে তোমার আলাপ করিয়ে দিই কল্কেকাশি প্রফুল্লকে আহ্বান করেন, কী ছুতোয় যে গায়ে পড়ে তোমার সঙ্গে ভাব জমাবে ভেবে ভেবে কাহিল হয়ে উঠছে বেচারা।
ওর সঙ্গে আলাপ! দারুণ বিস্মিত হয় প্রফুল্ল, বলেন কী আপনি!
ক্ষতি কী তাতে? গিলে ফেলবে না তোমায়। কল্কেকাশি প্রফুল্লকে টেনে নিয়েই চলেন, এই যে সমাদ্দার! অনেক দিন পরে দেখা; ভালো আছো তো?
সমাদ্দার চমকে ওঠে, মি. কল্কেকাশি যে! এখানে এখন এইভাবে আপনাকে দেখতে পাব আশা করিনি।
আমি কিন্তু আশা করেছিলাম। পরশু সন্ধ্যায় আমাদের বোম্বে মেল-এ তোমাকে যখন উঠতে দেখলাম
বটে? সমাদ্দার যেন একটু অপ্রস্তুত হয়, আপনারা তা হলে আজ সকালেই বোম্বে পৌঁছেছেন? উনি আপনার বন্ধু বুঝি?
হ্যাঁ, এই একটু আগেই পৌঁছলাম তো! নেমেই এই রেস্তোরাঁতেই প্রাতরাশের চেষ্টা করছিলাম। এমন সময়ে হ্যাঁ, কী জিজ্ঞেসা করছিলে? ইনি? ইনি হচ্ছেন বাবু প্রফুল্লকুমার রায় কেন যে এঁর বোম্বে আগমন তো তোমার ভালোমতোই জানা আছে ভাই!
আমার? সমাদ্দার থতমত খায়, না তো! তবে, ভদ্রলোকের সঙ্গে পরিচয় হলে বিশেষ আপ্যায়িত হব।
তা তো হবেই! হওয়ার কথাই। বেশ, তোমাদের পরিচয় করিয়ে দিই। ইনি আমার বন্ধু প্রফুল্লবাবু, আর ইনি হচ্ছেন মি. সমাদ্দার, আমার বন্ধুই। অন্তত আমার শত্রু নন। এঁর পরিচয় তো টেবিলে বসেই তোমাকে দিয়েছি। প্রফুল্ল, তুমি সমাদ্দারকে নমস্কার করলে না? প্রথম পরিচয়ে নমস্কার করাই তো ভদ্র রীতি।
প্রফুল্ল আর সমাদ্দার বোকার মতো পরস্পরকে প্রতি-নমস্কার করে। আপ্যায়িত হলাম প্রফুল্লবাবুর সঙ্গে আলাপিত হয়ে সমাদ্দার জানায়।
হবেই তো। কল্কেকাশি যোগ করেন, নিশ্চয়! এইজন্যেই কি কলকাতা থেকে এতটা পথ তোমাকে আসতে হয়নি? বলো? ভাগ্যিস আমি ছিলাম এখানে! বন্ধুবান্ধবের উপকার করতে কখনই আমি পেছপা নই বলেই গায়ে পড়ে তোমাদের এই আলাপ করিয়ে দিলাম।
সেজন্যে অসংখ্য ধন্যবাদ আপনাকে মি. কল্কেকাশি! সমাদ্দার বিস্ময়ের ভান করে, কিন্তু আপনার কথাটা ঠিক বুঝতে পারছি না।
সত্যি বলছ? কল্কেকাশি আকাশ থেকে পড়েন। আমার সঙ্গে তুমি জোচ্চুরি করবে বিশ্বাস করতে আমার প্রবৃত্তি হয় না।
সত্যি, আপনার কথার কিচ্ছু বুঝতে পারছি না। এখানকার একটা ফিল্ম স্টুডিয়োয় চাকরির চেষ্টাতেই আমার বোম্বে আসা।
তাই নাকি? তবু তোমাকে বলে রাখছি, যদি তোমার অন্য কোনও উদ্দেশ্য থাকে তা হলে আমার কথাগুলো কাজে লাগবে। এখান থেকে প্রফুল্লবাবু যাবেন গলস্টোন কোম্পানির আপিসে। সেখানে তাঁর কী কাজ আছে। আমি অবশ্য ওঁর সঙ্গে যাচ্ছি না। আর একটা জরুরি খবর, আমরা উঠেছি তাজমহল হোটেলে১০। তারপর আজ রাত্রের গাড়িতেই ফিরছি আমরা কলকাতা। আচ্ছা, এখন আসা যাক, হোটেলেই আবার আমাদের সাক্ষাৎ হচ্ছে আশা করি?
হতভম্ব সমাদ্দারের কাছ থেকে দুজনে বেরিয়ে আসে। প্রফুল্ল অসন্তোষ প্রকাশ করে মি. কল্কেকাশি! আপনি একজন খুব বড়ো গোয়েন্দা হতে পারেন
উঁহু, উঁহু, আদৌ না! এই বরাতের জোরেই যা করে খাচ্ছি ভাই!
কিন্তু আপনি কি অনেক গুপ্ত খবর ওকে দিয়ে দিলেন না?
কাকে? সমাদ্দারকে? কল্কেকাশি অবাক হন, কী রকম গুপ্ত?
এই, আমার গলস্টোন আপিসে যাওয়ার খবর, এবং তাজমহল হোটেলে আমাদের ওঠার কথা। তারপর আজ রাত্রেই কলকাতা মেলে ফেরা
কেন, কী হয়েছে তাতে? ওর কত কষ্ট লাঘব হয়ে গেল। কত সুবিধা করে দিলাম ওর! বেচারাকে এসব খুঁজে বের করতে আর হাঙ্গামা পোহাতে হবে না।
সেটা কি ভালো হল? প্রফুল্ল বিরক্তি চাপতে পারে না।
আহা! বুঝতে পারছ না? যতই ওকে কম হাঙ্গামা পোহাতে হবে, ততই বেশি ও ভাববার সময় পাবে। আর যতই ও ভাবতে পারবে, ভাবিত হবে ততই নিজের কাজ মাটি করবে তা জানো?
অতঃপর প্রফুল্ল কল্কেকাশির কাছে বিদায় নিয়ে একটা ট্যাক্সিতে চেপে বসে। একটু পরেই আর একখানা ট্যাক্সি প্রফুল্লর গাড়ির পিছু নেয়, এই ট্যাক্সিটা সমাদ্দারের। পরমুহূর্তেই আরও একখানা গাড়ি দূর থেকে দুজনকে অনুসরণ করে চলে; এ গাড়িতে আর কেউ নয়, স্বয়ং শ্রীযুক্ত কল্কেকাশি মহাশয়।
তিনখানি গাড়িই অনেক ঘুরেফিরে শহরের উপকণ্ঠে এসে উপস্থিত হয় চারধারে বাগান-ঘেরা প্রকাণ্ড এক বাড়ির ফটকে। গলস্টোন কোম্পানির বড়োসাহেবের রেসিডেন্স। প্রফুল্লর গাড়ি ফটকের ভেতর ঢোকে। একটু দূরে সমাদ্দারের গাড়ি থামে। কল্কেকাশির গাড়ি দ্বিতীয় গাড়ির পাশ কাটিয়ে যাওয়ার সময় যেতে যেতে অকস্মাৎ যেন থেমে যায়।
সমাদ্দারমশাইকে এখানে এ অবস্থায় দেখব আশা করতে পারিনি। কল্পেকাশি বলেন। তাঁর মুচকি হাসিটিও লক্ষ করবার।
এই, একটু শহর দেখতে বেরিয়েছি! সমাদ্দার থতমত খায়, হাওয়া খেতেও বটে!
শহর দেখতে শহরের বাইরে? মন্দ নয়! ফিল্ম-আর্টিস্টের কাজটা তোমার পাকা তা হলে! কল্কেকাশি গলা পরিষ্কার করেন, আমিও তাই আন্দাজ করেছিলাম, যাচাই করে নিতেই এতদূর আসা। যাক, আমার কাজ আছে শহরেই আমি ফিরলাম। তারপর একটু হাসেন, হ্যাঁ, হয়তো তোমার জানাই আছে, তবু খবরটা তোমাকে দিয়ে রাখাই ভালো। ওই বাড়িটাই মি. গলস্টোনের। ব্যানার্জির নমিনেশনের কাগজপত্র আনতে প্রফুল্লবাবু ওখানেই গেছেন। দ্যাখো চেষ্টা করে যদি তোমার বরাত খুলে যায়! বন্ধুবান্ধবের শুভাকাঙ্ক্ষা করাই আমার দস্তুর, জানোই তো ভায়া!
কল্কেকাশির গাড়ি মুখ ঘুরিয়ে নেয়। যে পথে এসেছিল সেই দিকেই ফিরে চলে। সমাদ্দার কোনও জবাব দিতে পারে না।
তারপরে আরও খানিকক্ষণ সমাদ্দারকে অপেক্ষা করতে হয়। অবশেষে প্রফুল্লর গাড়ি বাইরে বেরোয়। সমাদ্দারের আবার অনুসরণ। প্রফুল্লর ট্যাক্সি এসে দাঁড়ায় তাজমহল হোটেলের সামনে। সমাদ্দারেরও । প্রফুল্ল নেমেই ট্যাক্সিওয়ালার পাওনা চুকিয়ে সটান তেরো নম্বর ঘরে ঢুকেই খিল আঁটে। সমাদ্দার গিয়ে ম্যানেজারের সঙ্গে কী বন্দোবস্ত করে।
প্রায় ঘণ্টাখানেক পরে কল্কেকাশির অভ্যুদয় হতেই প্রফুল্ল রুদ্ধনিশ্বাসে ছুটে যায় সর্বনাশ হয়েছে, মি. কল্কেকাশি!
কল্কেকাশি কিছুমাত্র বিচলিত হন না কী সর্বনাশ?
সমাদ্দার এসে উঠেছে এখানে! আমাদের পাশের বারো নম্বর ঘরেই!
তাই নাকি? তা হলে তো ওকে মধ্যাহ্নভোজনের আমন্ত্রণ করতে হচ্ছে। আমিও ওর শুভাগমন আশা করছিলাম।
কল্কেকাশি রসিকতা করছেন, প্রথমটা প্রফুল্ল তাই ভেবেছিল, কিন্তু সত্যিই ডিনারের টেবিলে সমাদ্দারের পাশে বসে নিজের চক্ষু কর্ণকে ওর বিশ্বাস করতে হল। ওর চিরকালের ধারণা, গোয়েন্দায় আর বদমাইশে মুখোমুখি হলেই ঝটাপটি বেধে যায়। শেষোক্তরা স্বভাবতই পলায়নপর এবং প্রথমোক্তরা সর্বদাই ওদের পশ্চাদ্ধাবনে ব্যতিব্যস্ত। মাসিকপত্রের পাতায় আর গোয়েন্দা-গ্রন্থমালার কাহিনি পড়ে পড়ে এইরকমের একটা বিশ্বাস ওর বদ্ধমূল হয়েছিল। কিন্তু এখন ওদের পরস্পরকে অন্তরঙ্গের মতো কথাবার্তা কইতে দেখে তার সে ধারণা দস্তুরমতো টলে গেল।
মধ্যাহ্নভোজ প্রফুল্লর মাথায় উঠে গেল, মাঝে মাঝেই তার কোটের বুকপকেটে হাত পুরে গুরুতর বস্তুটির অস্তিত্ব অনুভব করতে লাগল। যে কাগজের টুকরোটির ওপর একটা পার্টির জীবনমরণ নির্ভর করছে তাকে সে যত্নের সহিত কোটের লাইনিঙের সঙ্গে সেলাই করে রেখেছে। জিনিসটার সেখান থেকে অকস্মাৎ উবে যাওয়ার কথা নয় কিছুতেই, তবু সে বারংবার যাচাই করে আপনাকেই যেন ভরসা দিতে চাচ্ছিল।
ওর হাতের কসরৎ কল্কেকাশির নজরে পড়ে একবার। তিনি হাসতে থাকেন ভয় নেই প্রফুল্লবাবু! ও নিরাপদেই আছে, এবং থাকবেও, যদি না তোমার কোট তুমি খোয়াও। কল্কেকাশির কথায় প্রফুল্লর ভারি রাগ হয়, তার মুখ লাল হয়ে ওঠে। কল্কেকাশি তা বুঝতে পারেন। আমি কি কোনও গুপ্তকথা ফাঁস করে দিলাম নাকি? মোটেই না, প্রফুল্লবাবু! সমাদ্দার জানত যে কোথায় তুমি নমিনেশন পেপারটা রেখেছ। কি হে সমাদ্দার, জানতে না?
সমাদ্দার সহাস্য মুখে ঘাড় নাড়ে নিশ্চয়ই! কোটের লাইনিং, ওইখানেই তো দামি জিনিস রাখবার জায়গা! সকলেই রাখে এবং সব্বাই জানে।
গোয়েন্দা এবং বদমায়েশ দুজনে মিলে অকপটে হাসতে থাকে। প্রফুল্ল ভারি মুষড়ে পড়ে। হতে পারে কোটের লাইনিংই মূল্যবান কাগজপত্র রাখার একমাত্র জায়গা এবং সকলেই তা জানে, তবু কী দরকার ছিল মি. কল্কেকাশির সমাদ্দারকে এই খবরটা দেওয়ার? বরং যাতে সমাদ্দারের মনে এরকম সন্দেহ না জাগে বা জেগে থাকলেও তা দূর হয় সেই চেষ্টা করাই কি তাঁর উচিত ছিল না? কল্কেকাশির গোয়েন্দাপনায় সে ঘাবড়ে যায় সত্যিই।
যাক, প্রফুল্লর আত্মবিশ্বাসের অভাব নেই। যতক্ষণ সে জেগে আছে ততক্ষণ তার কাছ থেকে কিছু কোটের কোটরের বা তার বাইরের কিছু ছিনিয়ে নেওয়া কারও ক্ষমতার বাইরে এবং রাত্রে, রেলগাড়িতে, হয় সে গা থেকে কোট খুলবেই না, আর খোলেও যদি বা, তা হলে বালিশের মতোই সেটাকে ব্যবহার করবে, সে ঠিক করে রাখল। তার ভারি সজাগ ঘুম, তার মাথার তলা থেকে কোট নেয় কার সাধ্য?
খাওয়া শেষ হলে কল্কেকাশি বলেন এসো সমাদ্দার, একটু দাবায় বসা যাক। প্রফুল্ল, জানো নাকি দাবা খেলা?
জানি সামান্যইপ্রফুল্ল মুখ গোঁজ করে বলে।
আমার আপত্তি নেই সমাদ্দার জবাব দেয়।
অল্পক্ষণের মধ্যেই খেলা বেশ জমে ওঠে। কল্কেকাশি ও সমাদ্দারের তো ভালোই জানা আছে; প্রফুল্লও নেহাত কম যায় না। ক্রমশই ওর উৎসাহ বাড়তে থাকে, সমাদ্দারের চাল কেড়ে নিয়ে নিজে চাল দেয়। প্রফুল্ল উত্তেজিত হয়ে ওঠে, তার গরম বোধ হয়, সে কোট খুলে ফ্যালে সমাদ্দারের উপস্থিতি সম্বন্ধে ওর হুঁশই নেই তখন। সমাদ্দারও নিজের কোট খোলে এবং প্রফুল্লর কোটের পাশেই রাখে। খেলা চলতে থাকে।
খানিক বাদে সমাদ্দার উঠে পড়ে প্রফুল্লবাবু, ভুল করে নিজের কোট ফেলে আপনার কোট নিয়ে গেছি, কিছু মনে করবেন না! কোট খুলতে খুলতে সে বলে।
প্রফুল্ল তৎক্ষণাৎ লাফিয়ে উঠে নিজের কোট কেড়ে নেয়। যেখানে নমিনেশন পেপার ছিল সেখানটা অনুভব করে। পরমুহূর্তেই সে সমাদ্দারের ঘাড়ে লাফিয়ে পড়তে উদ্যত হয়। কল্কেকাশি মাঝে পড়ে বাধা না দিলে তার বলিষ্ঠ বাহু দিয়ে বদমায়েশটাকে হয়তো সেই দণ্ডেই টুঁটি টিপে খুন করে বসত!
প্রফুল্লবাবু করছ কী? কী ব্যাপার?
ওই চোর
আহা, গালাগালি কেন? কী হয়েছে?
আপনি বুঝতে পারছেন না! এই লোকটা এইমাত্র আমার কোট থেকে নমিনেশন পেপার চুরি করেছে।
কল্কেকাশি তেমনই অবিচলিত থাকেন তাই নাকি হে সমাদ্দার? তাই নাকি?
প্রফুল্লবাবু তো সেই রকমই ভাবছেন! সমাদ্দার বলে, কিন্তু আমি নিজেই বুঝতে পারছি না কখন করলুম!
সমাদ্দার উচ্চহাস্য করে, কল্কেকাশিও হাসতে থাকেন। প্রফুল্ল রেগে আগুন হয়ে ওঠে, কিন্তু একা সে কী করবে? আপন মনেই সে ফুলতে থাকে। আগাগোড়া সমস্ত ব্যাপারটাই তার কেমন-কেমন ঠেকে। সমাদ্দার ও কল্কেকাশির মধ্যে যে রকম অন্তরঙ্গতা তাতে ওর নিদারুণ সন্দেহ হতে থাকে ওরা দুজনে নিতান্তই মাসতুতো ভাই নয় তো?
তুমি যদি এক্ষুনি আমার কাগজ না ফিরিয়ে দাও তোমার হাড় ভেঙে আমি ছাতু করব-প্রফুল্ল ঘুসি বাগিয়ে প্রস্তুত।
আহা, হচ্ছে কী এসব! মারামারি কী ভদ্রলোকের কাজ? কল্কেকাশি ওকে সামলাতে যান।
আপনি থামুন মশায়! আপনারা এক গোত্র! আমি বেশ বুঝেছি। গোড়াতেই ধরতে পেরেছিলাম, কিন্তু সে যাক। আপনার কোনও কথা আমি শুনছি না আর! প্রফুল্ল মরিয়া হয়ে ওঠে।
এবার সমাদ্দার কথা বলে আপনি যদি আমার গায়ে হাত দেন প্রফুল্লবাবু, তা হলে আমি এক্ষুনি হোটেলের ম্যানেজারকে ডেকে আপনাকে পুলিশে দেব। আপনার কাগজ যে আমি নিয়েছি তার প্রমাণ কী?
বেশ, আমি তোমাকে সার্চ করব! তোমার কামরাও!
স্বচ্ছন্দে। এক্ষুনি। সমাদ্দার কল্কেকাশির দিকে ফেরে, আপনিও কি সার্চ করতে চান মশাই? আসুন আমার সঙ্গে, আমার আপত্তি নেই!
বাজে কাজে সময় নষ্ট করি না আমি কল্কেকাশি একটা সিগারেট ধরান। তুমি যদি সত্যিই ও-কাগজ নিয়ে থাকো সমাদ্দার, তা হলে এখন তোমাকে সার্চ করে কোনও লাভ নেই। কোথায় তুমি তা রেখেছো তাই যদি ভেবে বার করতে পারি, তা হলে তা পেতে আমার বিলম্ব হবে না।
আপনি কি তা হলে সার্চ করতে প্রস্তুত নন? প্রফুল্ল এবার ক্ষেপে ওঠে।
উহুঁ! কল্কেকাশির সংক্ষিপ্ত জবাব। আপাতত না।
বেশ, আমি নিজেই করব তা হলে।
প্রফুল্ল সমাদ্দারের ঘরে যায়, ওর আপাদমস্তক অনুসন্ধান করে, সবগুলো জামার ভেতরের বাইরের সমস্ত পকেট হাতড়ায়, কোটের যাবতীয় লাইনিং পরীক্ষা করে; অবশেষে মুহ্যমানের মতো যখন নিজের কামরায় ফেরে তখনও কল্কেকাশি জানলার গরাদের ফাঁক দিয়ে সিগারেটের ধোঁয়া ছাড়ছেন। মুখ না ফিরিয়ে তিনি বলেন তখনই বললাম, প্রফুল্লবাবু! এখন ওকে সার্চ করে কোনোই ফল নেই। কোথায় ও জিনিসটা সরিয়েছে যতক্ষণ তাই না আন্দাজ করতে পারছি
সমাদ্দার ফিরতেই কল্কেকাশির কথায় বাধা পড়ে। প্রফুল্ল কোনও জবাব দেয় না। নিজের মধ্যে নিজেই সে নেই তখন, এতই সে দমে গেছে।
তবে সত্যি বলতে কী, দোষ তোমার নিজেরই প্রফুল্লবাবু! তুমিই বলো, তোমার আরও সাবধান হওয়া উচিত ছিল কি না? কল্কেকাশি তাঁর কথাটা শেষ করেন।
কিন্তু এ-কথায় প্রফুল্লর এখন আর সান্ত্বনা কোথায়? সে গুম হয়ে থাকে, তারপর আস্তে আস্তে ঘর থেকে বেরিয়ে যায়।
কল্কেকাশি সমাদ্দারকে বলেন ভারি দমিয়ে দিয়েছ তুমি বেচারাকে! ওর মুখ দেখলে মায়া হয়!
সমাদ্দার ঘাড় নাড়ে। স্বভাবতই সে কোমল-হৃদয়, সত্যিসত্যিই দুঃখ হয় তার। বিজনেস, মিস্টার কল্কেকাশি সে বলে ভারী কড়া জিনিস।
সেকথা হাজার বার। কিন্তু ভেবে দেখো দিকি কী সর্বনাশ হল ওর! হয়তো চাকরিই থাকবে না আর। ও তো ভেঙে পড়েছেই, আমিও খুব স্বচ্ছন্দ বোধ করছি না। কল্কেকাশি সমাদ্দারের চোখের ওপর চোখ রাখেন কাগজখানা রাখলে কোথায় হে সমাদ্দার?
সমাদ্দার হাসে আমি যে রেখেছি আমি তো তা স্বীকারই করিনি।
না। এবং তোমাকে স্বীকার করতে বলছিও না। কিন্তু এ কথাও ঠিক, ও-কাগজ নিয়ে সটকাতে পারছ না তুমি। হাওড়ায় নেমেই আমি তোমাকে আটকাব এবং খানাতল্লাশি করাব যাকে বলে পুলিশের খানাতল্লাশি।
সমাদ্দার আতঙ্কিত হয়। সেটা কি সঙ্গত হবে মি. কল্কেকাশি? কাগজখানা যে আমার কাছে তার বিন্দুমাত্র প্রমাণও আপনি পাননি।
না পাই। কিন্তু কাগজখানা আমি পেতে চাই।
কল্কেকাশির সংকল্প শুনে সমাদ্দারের শঙ্কা হয়। সে তৎক্ষণাৎ নিজের ঘরে যায়, গিয়ে মাথা ঘামাতে থাকে। অনেক ভেবে সে একটা উপায় আবিষ্কার করে। দরজায় খিল আঁটে। তারপর নিজের সুটকেস বার করে এক কোণের একটা গুপ্ত বোতাম টেপে, তার ফলে ডালার দিকে একটা লুকানো খুপরি খুলে যায়। তার ভেতর থেকে সদ্য অপহৃত নমিনেশন পেপার বেরিয়ে পড়ে।
সমাদ্দার কাগজটা পরীক্ষা করে। সেই সঙ্গে আর একখানা অনুরূপ নমিনেশন পেপারও। দ্বিতীয় কাগজখানা ফাঁকা, এখানা তাকে দেওয়া হয়েছিল আসল কাগজ চেনার সুবিধার জন্য। সমাদ্দার দ্বিতীয় কাগজের যথাস্থানে প্রথম কাগজের দেখাদেখি ব্যানার্জির সই নকল করে বসিয়ে দেয়। হঠাৎ দেখলে মনে হবে একই কাগজ, হুবহু একই সই, কিন্তু একটু মনোযোগ দিয়ে পরীক্ষা করলেই এ সইটা যে জাল-করা তা স্পষ্টই ধরা পড়ে যাবে।
অবশেষে জাল কাগজখানা গুপ্ত ডালার মধ্যে এঁটে রেখে, আসল কাগজটা একখানা লেফাফায় ভরে। খামের ওপরে লেখা মি. সরকারের নাম আর ঠিকানা। কাগজটা সঙ্গে করে নিয়ে যাওয়া নিরাপদ নয় দেখে, রেজিস্ট্রি করে পাঠানোই সে সমীচীন মনে করে। ডাকে গেলেও তার সঙ্গে সঙ্গেই কলকাতায় পৌঁছাবে এবং একেবারে তার নিয়োগকর্তার স্বহস্তেই, সুতরাং তার অসুবিধের কিছু নেই। তারপর দরজায় তালা লাগিয়ে, কাছাকাছি পোস্ট অপিসের উদ্দেশ্যে সে রওনা হয়।
প্রফুল্ল ঘরে ঢোকে। আপন মনেই যেন কয়, দরজায় তালা লাগিয়ে সমাদ্দারকে বেরিয়ে যেতে দেখলাম।
তাই নাকি? কল্কেকাশি সিগারেটের ভুক্তাবশেষটা ছুঁড়ে ফেলে দেন, তা হলে তো ওর ঘরটা একবার তল্লাশ করতে হয়। এই তো সেরা সুযোগ।
সব-খোল-চাবির সাহায্যে সহজেই তালা খুলে যায়। প্রফুল্লকে নিয়ে তিনি ঢোকেন।
কোথায় কোথায় তুমি খুঁজেছিলে?
তদুত্তরে প্রফুল্ল তার অনুসন্ধান-বৃত্তান্ত ব্যক্ত করে।
এই সুটকেসটা দেখেছিলে?
হ্যাঁ। ওর ভেতরেও দেখেছি।
ওখানে নেই।
দেখেছ ঠিকই, তবু আরেকবার দেখা যাক।
কল্কেকাশি সুটকেসটাকে উন্মুক্ত করেন, ভেতরের যা কিছু জিনিসপত্র সব তাঁর পায়ের গোড়ায় উজাড় হয়।
দেখলেন তো! বললাম ওতে নেই! প্রফুল্ল বলে।
কল্কেকাশি ওর কথায় কান দেন না। খুঁজতে খুঁজতে সেই গুপ্ত বোতাম বেরিয়ে পড়ে। পেয়েছি প্রফুল্লবাবু, এতক্ষণে পেয়েছি।
কী?
এই দ্যাখো। চাবি টিপতেই সেই লুকানো ডালা প্রকাশ পায়। তার মধ্যে একটা লম্বা লেফাফা। লেফাফাটা না খুলেই তিনি প্রফুল্লর হাতে দেন। এই নাও। কিন্তু সাবধান, আবার যেন না খোয়া যায়।
প্রফুল্ল কম্পিত হাতে লেফাফা খোলে। কাগজখানা দেখেই সে লাফিয়ে ওঠে। তারপর দুহাতে কল্কেকাশির একখানা হাত চেপে ধরে আপনাকে সন্দেহ করেছিলাম, আমাকে মাফ করুন
উত্তরে কল্কেকাশির শুধু একটু মৃদু হাসি দেখা যায়। সমস্ত জিনিস যথাযথ রেখে তেমনি তালা এঁটে তাঁরা বেরিয়ে আসেন।
সমাদ্দার হোটেলে ফিরে নিজের ঘরে ঢুকেই, তৎক্ষণাৎ ছুটে আসে কল্কেকাশির কাছে। এটা কি ভালো কাজ আপনার মশাই? আমার অবর্তমানে আমার ঘরে ঢুকে সুটকেস খুলে
কল্কেকাশি বাধা দেন আমরাই যে তোমার সুটকেস খুলেছি তার কী প্রমাণ তুমি পেয়েছ? প্রমাণ ছাড়া তুমি তো চলো না সমাদ্দার!
প্রফুল্ল এতক্ষণে মন খুলে হাসতে পারে।
সমাদ্দার গজরাতে থাকে, ভয়ানক রাগের ভান করে, কিন্তু সেও মনে মনে হেসে নেয়।
আর মি. কল্কেকাশি? তাঁর মুখে হাসির কোনও চিহ্ন দেখা যায় না।
সমাদ্দার চলে গেলে প্রফুল্ল মুখ খোলে একবার বাগাতে পেরেছে, আর পারবে না। এ-কোট আমি আর গা থেকে খুলছি না। রাত্রেও নয়।
ঠেকে শেখা ভয়ানক শেখা প্রফুল্লবাবু কল্কেকাশি ঘাড় নাড়েন, এবং সেটা একবারই একটা মানুষের পক্ষে যথেষ্ট।
আচ্ছা মি. কল্কেকাশি, সুটকেশটায় যে একটা গোপন খুপরি আছে কী করে আপনি বুঝলেন?
তোমার কোটের লাইনিং আছে যেমন করে সমাদ্দার বুঝেছিল। কল্কেকাশি ব্যাখ্যা করে দেন ও থাকতেই হবে। তোমার কি ডিটেকটিভ উপন্যাস একেবারেই পড়া নেই প্রফুল্লবাবু?
প্রফুল্ল নিজের বিদ্যাবত্তা জাহির করতে লজ্জা পায়। একেবারেই যে এক-আধখানা ওর পড়া নেই তা নয়, তবু সে সসঙ্কোচেই বলে এবার থেকে পড়ব কিন্তু।
কলকাতা ফেরার পরদিনই, কল্কেকাশি সমাদ্দারের আড্ডায় গিয়ে আবির্ভূত হন। আসতে পারি ভেতরে?
আসুন, আসুন! আমার কী সৌভাগ্য, আপনি এসেছেন! সমাদ্দার শশব্যস্ত হয়ে ওঠে।
সরকারদের কাছ থেকে টাকাটা পেয়ে গেছ তো? কল্কেকাশি জিজ্ঞাসা করেন।
হ্যাঁ, কালই দিয়েছে। নগদ পাঁচটি হাজার, সমাদ্দার উত্তর দেয়, কেন, কী হয়েছে তার?
না, এমন কিছু না। কল্কেকাশি তাঁর হাতঘড়ির দিকে তাকান। এখন দশটা, আর এক ঘণ্টা পরেই প্রেসিডেন্সি কোর্টে নমিনেশন পেপার সব দাখিল হবে কিনা তার আগেই তোমাকে আমি কেটে পড়তে বলি। নেহাত বন্ধু হিসেবেই বলতে এসেছি অবশ্যি।
কেটে পড়ব? আমি? কেন? সমাদ্দার সচকিত হয়। কাটব কেন?
সরকারদের পার্টির কাছ থেকে ফাঁকি দিয়ে টাকা নিয়েছ এইজন্যে। ওদের হাতে খুনে গুণ্ডার তো কমতি নেই, যাদের তুলনায় তুমি আস্ত দেবশিশু!
ফাঁকি দিয়ে নিয়েছি কী রকম? সমাদ্দার হাসে এবার, আপনি কি এখনও বুঝতে পারেননি, মিস্টার কল্কেকাশি, আমার সুটকেস থেকে যে কাগজ আপনি বের করে নিয়েছিলেন তা আসলে জাল-সই করা?
আগাগোড়াই তা আমি জানতাম। কল্কেকাশির গলার স্বর গম্ভীর।
তবে?
আসলে একটা কথা তুমি নিজেই এখনও বুঝতে পারনি, সমাদ্দার। প্রফুল্লর পকেট থেকে যে কাগজ তুমি বাগিয়েছিলে সেটাও জাল ছাড়া কিছু না।
য়্যা? এবার সত্যিই চমকে ওঠে সমাদ্দার। তাই নাকি?
নিশ্চয়! যে সময়ে তুমি সেই বাগানবাড়ির গেটে প্রফুল্লর জন্যে অপেক্ষা করছিলে সেই সময়ে আমি শহরে ফিরে গলস্টোন কোম্পানির আপিস থেকে আসল কাগজখানা হস্তগত করি। স্টেশনে নেমেই গলস্টোন সাহেবকে ফোন করে রেখেছিলাম যাতে সাহেবের বাড়ি থেকে প্রফুল্লকে একখানা নকল নমিনেশন পেপার দেওয়া হয় এখন সব বুঝতে পারছ তো? যাতে তোমার নজর একেবারেই আমার ওপর না পড়ে সেইজন্যেই আমার এত কাণ্ড করা। প্রফুল্লকে সঙ্গে নিয়ে যাওয়া এবং সবকিছু। অমন মূল্যবান কাগজ আমি নিতান্ত অবহেলাভরে আমার এই কোটের পকেটে করে নিয়ে এসেছি, ইচ্ছেমতো জামা খুলেছি, রেখেছি তুমি তা ঘুণাক্ষরেও জানতে পারনি। প্রফুল্লও তা জানে না। কোনোদিন জানবেও না। যাক, বেচারা আনন্দেই রয়েছে, ওর বেতন বেড়ে গেছে খবর পেলাম

টীকা
১. কোরিয়া চিন, রাশিয়া এবং জাপানের মধ্যবর্তী অংশে, কোরিয়ান পেনিনসুলায় অবস্থিত কোরিয়া বর্তমানে উত্তর কোরিয়া এবং দক্ষিণ এই দুটি দেশে বিভক্ত। দ্বিতীয় বিশ্বযুদ্ধের অবসানে দুই মহাশক্তি, সোভিয়েত রাশিয়া অধিকৃত কোরিয়ার উত্তরাঞ্চল উত্তর কোরিয়া এবং আমেরিকার দখলে থাকা দক্ষিণ অংশ দক্ষিণ কোরিয়া হিসেবে চিহ্নিত। উত্তরের রাজধানী পিয়ং ইংয়ং, দক্ষিণের সিওল বা সোল। ৯১৮ স্টাব্দ থেকে ১৩৯২ স্টাব্দ পর্যন্ত গোণ্ডরেয়Goguryeo) বা গোয়েয়Goryeo) রাজবংশ কোরিয়া অঞ্চল শাসন করেন। তাদের রাজ্যের নামও ছিল গোরেয়। সেই থেকে কোরিয়া নামের উৎপত্তি। কোরিয়া এবং জাপানের মধ্যে জাপান সাগর অবস্থিত। বিংশ শতকের প্রথম দিক থেকে কোরিয়া ছিল জাপানের পদানত। জাপানি অধিকার থেকে কোরিয়া মুক্ত হয় দ্বিতীয় বিশ্বযুদ্ধের শেষে।
২. কামস্কাটকা রাশিয়ার পূর্ব প্রান্তে অবস্থিত অঞ্চল। নাম কামচাটকা ক্রাইKamchatka Krai) রাশিয়ার একটি রাজ্য হিসেবে গণ্য হয়। রাজধানী পেট্রোপাভলোভসু-কামচাটস্কি। আয়তন প্রায় ৪,৭২,৩০০ বর্গ কিলোমিটার।
৩. নমিনেশন পেপার বাংলা অনুবাদে মনোনয়ন পত্র। ভোটে দাঁড়াতে হলে যে ফরমে দস্তখত করে জমা দিতে হয়।
৪. অ্যাটর্নি অ্যাটর্নি অ্যাট লর সংক্ষিপ্ত রূপ। বিভিন্ন দেশে উকিলদের অ্যাটর্নি বলা হত। অনেক দেশে এখনও বলা হয়। ১৮৭৩ সাল থেকে ইংল্যান্ড এবং ওয়েলস এবং ইংল্যান্ডের অধীনস্থ দেশগুলিতে অ্যাটর্নির বদলে সলিসিটর অভিধা প্রচলিত হয়। কিন্তু ভারত রাষ্ট্রে সর্বোচ্চ সরকার উকিলকে এখনও অ্যাটর্নি জেনারেল বলা হয়। ইংল্যান্ডের প্রথা অনুসারে অ্যাটর্নি বা সলিসিটাররা আদালতে শুনানিতে অংশগ্রহণ করেন না। সেই কাজ করেন ব্যারিস্টাররা।
৫. গলস্টোন কোম্পানি যেহেতু ইংরেজ পদবির শেষে কখনও স্টোন বা স্টন থাকতে দেখা যায়, যেমন গ্ল্যাডস্টোন, জনস্টন, সেই সুযোগে গলস্টোন নামটির ব্যবহার নিছকই একটি শিব্রামী মজা। গলস্টোন শব্দের অর্থ পিত্তকোষ বা গলব্লাডারের পাথর।
৬. লেজিসলেটিভ কাউন্সিল বা বিধান পরিষদ। পরশুরামের দক্ষিণরায় গল্পে দেখা যায় বকুলাল দত্ত এবং তাঁর বন্ধু রামজাদু অ্যাটর্নিকে কাউন্সিলে ঢোকার জন্য তদ্বির করতে এবং ভোটে দাঁড়াতে।
৭. ক্লু ক্লুকস ক্ল্যান আসলে কু ক্লুকস ক্লান। Ku Klux Klan। সংক্ষেপে KKK। মার্কিন সংস্থা। প্রথম উদ্ভব ১৮৬০ এর দশকে। এরা হল শ্বেতাঙ্গদের প্রভুত্বে বিশ্বাসী। কৃষ্ণাঙ্গদের বিরোধী। আমেরিকায় বহিরাগতদের প্রবেশের বিরোধী। কখনও কমিউনিজমের বিরোধিতা করতে দেখা গিয়েছে। এদের বিরোধিতার পন্থা কখনও উগ্র ধরনের। এদের সদস্যরা মুখোশ এবং আলখাল্লা ব্যবহার করে সংস্থার বিভিন্ন অনুষ্ঠানে অংশ গ্রহণের সময়ে। বেশিরভাগ অনুষ্ঠান রহস্যময় এবং গোপনে সংঘটিত হয়। প্রথম উদ্ভবের বছর দশেক পরে এই সংঘ বা সংস্থা নিজেদের গুটিয়ে নেয় এবং অনেক পরে, ১৯১৫ নাগাদ আবার মাথা চাড়া দিয়ে ওঠে। শেষ পর্যন্ত ১৯৪৪-এ আবার নির্জীব হয়ে পড়ে এদের কর্মকাণ্ড। তৃতীয়বার এই সংঘ উদ্ভুত হয় ১৯৪৬-এ এবং এখনও এদের উপস্থিতির খবর পাওয়া যায়। বর্তমানে সদস্য সংখ্যা অনেক কমে গিয়েছে। আমেরিকায় অনুষ্ঠিত বহু বড়ো অপরাধের মূলে রয়েছে কু-ক্লুকস ক্ল্যানের সদস্যরা।
৮. প্রেসিডেন্সি জেল  ১৭৬৭-র কলকাতায় ছিল দুটি জেলখানা। একটি লালবাজারে, অন্যটি বড়োবাজারে, ১৭৭৮-এ নতুন জেল নির্মাণ করা হয় প্রেসিডেন্সি জেনারেল হসপিটালের কাছাকাছি। ১৮৬৫ সাল থেকে এই জেলের নাম হয় প্রেসিডেন্সি জেল। ১৯০৯ সালে আলিপুর নতুন কারাগার তৈরি হয় এবং তারপর পুরোনো জেলখানা ভেঙে ফেলা হয়েছিল ওই জায়গায় ভিক্টোরিয়া মেমোরিয়াল হল নির্মিত হওয়ার কারণে।
৯. হরিণবাড়ি কলকাতার প্রাচীন জেলখানা। প্রচলিত ব্যবহারে, যে-কোনো কারাগার বোঝানো হয়। বৌবাজার অঞ্চলে একটি রাস্তার নাম হরিণবাড়ি লেন। অধুনালুপ্ত হরিণবাড়ি জেল ওই রাস্তাতেই অবস্থান করত। আবার সুন্দরবনে, কাকদ্বীপের কাছাকাছি হরিণবাড়ি নামে একটি গ্রাম আছে।
১০. তাজমহল হোটেল মুম্বই শহরে, আরব সাগরের তীরবর্তী, অ্যাপোলো বন্দরের সন্নিকটে, গেটওয়ে অব ইন্ডিয়ার কাছে অবস্থিত পুরোনো এবং ঐতিহ্যবাহী বিলাসবহুল হোটেল। প্রতিষ্ঠাতা স্যর জামশেদজী টাটা। সম্পূর্ণ নাম দ্য তাজমহল প্যালেস অ্যান্ড টাওয়ার। এই পাঁচতারা হোটেল খোলা হয় ১৯০৩ এর ষোলোই ডিসেম্বর। প্রচলিত কাহিনি অনুসারে স্যর জামশেদজী এই হোটেল খোলেন শ্বেতাঙ্গদের জন্য সংরক্ষিত ওয়াটসনস হোটেলে প্রবেশাধিকার না পেয়ে, প্রতিশোধস্পৃহা বশত। কিন্তু এই গল্প অনেকেই সত্যি বলে মনে করেন না। সীতারাম খাণ্ডেরাও বৈদ্য এবং ডি এন মির্জার নক্সায় ইন্দো-সেরাসনিক স্থাপত্যরীতিতে মূল প্রাসাদটি নির্মিত হয়েছিল। টাওয়ারটি নির্মিত হয় ১৯৭০-এর দশকে। প্রথম বিশ্বযুদ্ধের সময়ে হোটেলের বাড়িটি ব্যবহৃত হয়েছিল ছশো শয্যাবিশিষ্ট হাসপাতাল হিসেবে। ভারতের প্রথম বাষ্প-চালিত লিফট-টি এই হোটেলে বসানো হয়। একাধিক মার্কিন প্রেসিডেন্ট, আমেরিকান ফাস্ট লেডী, নরওয়ের রাজা ও রানি, ইংল্যান্ডের রাজপরিবারভুক্ত মানুষ, হলিউডের অভিনেতা, দেশি ও বিদেশি খেলোয়াড় প্রভৃতি এই হোটেলে অতিথি হিসেবে থেকেছেন বিভিন্ন সময়ে।
প্রফুল্ল গোড়া থেকেই বিষণ্ণ মেরে আছে। হ্যাঁ, ভারি তো কাজ! তার জন্যে আবার কল্কেকাশিকে তার ল্যাজে বেঁধে দেওয়া। হোন না গে তিনি একজন নামজাদা ডিটেকটিভপ্রফুল্ল শুনেছিল কোরিয়া১ অঞ্চলে কল্কেকাশির মতো অতবড়ো গোয়েন্দা আর নেই নাকি!) তবু এই সামান্য একটা মশা মারার ব্যাপারে অত ভারী কামান কাঁধে বয়ে আনতে প্রফুল্লর আত্মসম্মানে ঘা লাগে বইকি। সত্যি বলতে, কামাস্কাটকা২ থেকে টাটকা উনি না এলেও কামটা কিছু আটকাত না।
বোম্বের একটা বিখ্যাত রেস্তোরাঁর এক কোণের টেবিলে কল্কেকাশির মুখোমুখি বসে গুম হয়ে এইসব কথাই সে ভাবছিল। সামনে সাজানো চপ-কাটলেট-ডেভিল-ডিম-কেক-পুডিং-এর সমারোহ সত্ত্বেও তার জিভ সরছিল না। বাস্তবিক এত বড়ো অপমান হজম করবার পর খেতে কারু রুচি থাকে?
কিন্তু মি. কল্কেকাশি বেপরোয়া। ডিশের পর ডিশ তিনি সাবড়ে চলেছেন কাঁটা-চামচের তাঁর কামাই নেই। এক ফাঁকে সামনের ভদ্রলোকের প্রতি তাঁর দৃষ্টি পড়ে। এ কী! কল্কেকাশি একটু অবাকই হন। একজন খুনে একটার পর একটা দশটা খুন করেছে, নিজের চোখেই এ রকম দৃশ্য তাঁর জীবনে একাধিকবার তিনি দেখেছেন কিন্তু বিস্মিত হতে পারেননি। তাঁর এক আসামি তাঁর ট্রেন থেকে আর এক ট্রেনে, দুটোই বেশ চালু, লাফিয়ে পালিয়েছে চোখের ওপর দেখেও তিনি চমকাননি। কিন্তু এ ভদ্রলোক দশ-দশটা প্লেটের সামনে একেবারে নির্বিকার! একদম জগন্নাথ হয়ে বসে আছেন, একটাকেও কাবু করতে পারছেন না! তাঁর সুদীর্ঘ জীবনস্মৃতির মধ্যে এবম্বিধ কাণ্ড তাঁর স্মরণে পড়ে না।
বিস্ময়ের ব্যাপারই বটে। কল্কেকাশির বিরাট বপু-পরিধির তুমুল আন্দোলনঅবশ্য খাবার সময়েই সবচেয়ে সেটা লক্ষণীয় হয়) অকস্মাৎ থেমে যায়; মাছের চোখের মতো ড্যাবডেবে চোখ ঈষৎ প্রসারিত হয়। প্রফুল্লবাবুর প্রফুল্লতর হওয়ার পক্ষে কী বাধা হচ্ছে, জানতে পারি কি? তিনি প্রশ্ন করেন।
প্রশ্নটা করেন বাংলাতেই। সোজা পরিষ্কার বাংলায়। কামাস্কাটকার লোক হলে কী হবে, বাংলা, হিন্দি,এবং কোনও কোনও জানোয়ারের ভাষাও) ভালোভাবেই তাঁর আয়ত্ত। তবে কামাস্কাটকার ভাষায় তাঁর দখল আছে কি না বলা যায় না। এ বিষয়ে প্রফুল্লর সন্দেহ থাকলেও পরীক্ষক হওয়ার সাহস তার হয় না। কেননা সে নিজেও কামাস্কাশিয়ানে অজ্ঞ, দারুণ নিরক্ষর। কোরিয়ার লোকরা কী করে যে এত পারদর্শী হয় কে জানে!
প্রফুল্ল আরও বেশি গম্ভীর হয়ে যায়; মাথা চুলকোতে চুলকোতে উত্তর দেয়, ভাবনায় মশাই, ভাবনায়। কী রকম গুরুদায়িত্ব মাথার ওপরে, বুঝতেই তো পারছেন।
বুঝতে পারছি বইকি, কল্কেকাশি ঘাড় নাড়েন, মি, ব্যানার্জির কবে ভারতবর্ষে এসে পৌঁছবার কথা, অথচ তিনি কি-এক আকস্মিক দুর্ঘটনায় বিলেতে আটকে গেছেন। তিনি আসতে পারলেন না। তাঁর সই করা নমিনেশন পেপার৩ মেল-এ কাল বিকেলে বোম্বে পৌঁছেছে; তাঁর অ্যাটর্নি৪ গলস্টোন কোম্পানির৫ আপিসের জিম্মায় রয়েছে। সেই নমিনেশন পেপার আজই সঙ্গে নিয়ে কলকাতা ছুটতে হবে আমাদের। তবেই আঠারো তারিখের আগে সেই নমিনেশন পেপার ফাইল হতে পারবে। আঠারোই হচ্ছে ফাইলিং-এর শেষ দিন। তা না হলে মি. ব্যানার্জির আর কাউন্সিলে৬ যাওয়া হবে না এযাত্রা।
বিলেতে মি. ব্যানার্জির আকস্মিক দুর্ঘটনার মূলে কি কোনও রহস্যজনক কারণ আছে আপনি মনে করেন? প্রফুল্ল জিজ্ঞেস করে।
কল্কেকাশি এর জবাব দেন না। এই নমিনেশন পেপার ডাকে পাঠানো নিরাপদ নয়। কোনও কারণে একদিন কিম্বা কয়েক ঘণ্টা লেট হলেই সমস্ত পণ্ড, তার চেয়েও বড়ো আশঙ্কা হচ্ছে নমিনেশন পেপার মারা যাওয়ার।
মারা যাওয়ার? প্রফুল্লর চোখ ছানাবড়া হয়, কেন, নমিনেশন পেপার মেরে কার কী লাভ? ওটা কি কোনও মার্তব্য বস্তু?
হ্যাঁ, ডাকে পাঠালে, এমনকি রেজিস্ট্রি করে ইনসিওর করে পাঠালেও যথাস্থানে যথাসময়ে যথাযথ জিনিসটা পৌঁছবে কি না সে বিষয়ে যথেষ্টই সন্দেহ আছে। কার কী লাভ আপনি জিজ্ঞাসা করছেন? বাংলাদেশে দুটি বড়ো দল আছে তা আপনি জানেন?
উঁহু, প্রফুল্ল বলে, জানি না তো! না, দলাদলির কোনও খবর আমি রাখি না।
এই দুটি দলই কাউন্সিলে ঢুকতে চায়। দু-দলে ভীষণ রেষারেষি। কাউন্সিলে যে দল ভারী হতে পারবে তাদেরই সারা বাংলায় আধিপত্য হবে কিনা। একটি দলের নাম হচ্ছে ফ্লু-ফ্লুকস-ফ্যান, যারা ইনফ্লুয়েঞ্জায় ভোগে, রেস খেলে আর ফ্যানের তলায় হাওয়া খায় তারা মিলেই এই দল গড়েছে; আমেরিকার বিখ্যাত ক্লু-ক্লুকস-ক্ল্যানের৭ সঙ্গে এদের কোনও সম্বন্ধ নেই, একমাত্র দুই নামের এই ধ্বনি মাহাত্ম্যর গোঁজামিল ছাড়া।
বটে! প্রফুল্লর নিশ্বাস পড়ে কি পড়ে না! আর-একটা দল কারা?
মি. ব্যানার্জি হচ্ছেন এই ফ্লু-ফ্লুকস-ফ্যান-এর পাণ্ডা। অন্য দলের নাম হচ্ছে বাই হুক অর ক্রুক। এই বাই হুক অর ক্রুক পার্টির নেতা হচ্ছেন মি. সরকার। যেমন করেই হোক নিজেদের মতলব হাসিল করতে এঁরা সিদ্ধহস্ত।
আপনি কি তাহলে বলতে চান যে সরকারি চালে মি. ব্যানার্জি বিলেতে আটকা পড়েছেন?
আপাতত আমি কোণের ওই লোকটার দিকে তোমার দৃষ্টি আকর্ষণ করতে চাচ্ছি। বলে কল্কেকাশি চোখ টিপে ইশারা করেন।
এতক্ষণে কল্কেকাশির ওপরে প্রফুল্লর কিঞ্চিত শ্রদ্ধার সঞ্চার হয়েছিল। সত্যি, অনেক খবর রাখেন ভদ্রলোক। এইজন্যে অপর দিক থেকে সহসা তুমি সম্বোধনেও সে অপ্রসন্ন হতে পারে না, কল্কেকাশির ইঙ্গিতের অনুসরণ করে সে।
ওই যে কাঠখোট্টা-গোছের চেহারা, মাথার চুল ক্রপ করা, চোখে কুটিল চাহনি ওই কোণের ছোট্ট টেবিলে বসে অমলেটের সঙ্গে ধ্বস্তাধস্তি করছে ওকে লক্ষ্য করলে সহজেই বুঝতে পারবে। এরকম ফ্যাশনেবল রেস্তোরাঁয় গতিবিধি ওর স্বভাবসিদ্ধ নয়। কাঁটা-চামচের কসরতে এখনও অভ্যস্ত হয়ে উঠতে পারেনি। খাদ্যের সঙ্গে কাটাকাটি নয়, হাতাহাতিতেই ও পরিপক্ক। উনি এখানে এসেছেন তোমায় অনুসরণ করে। কল্কেকাশি জানান।
আমায়?” প্রফুল্লর বিশ্বাস হয় না, তার মানে?
একটু কায়দা করে লক্ষ্য করলেই বুঝতে পারবে, চোখ ওমলেটের ওপর থাকলেও মনোযোগ ওর আমাদের দিকেই। কলকাতার একটি বিখ্যাত চিজ। ওর মতো কৌশলী এবং ভয়লেশহীন ভদ্র-গুণ্ডা আর দুটি আছে কি না সন্দেহ। ওই শ্রেণির ক্রিমিনাল ব্রেনের আমেরিকায় জোড়া মিলতে পারে, কিন্তু এদেশে দুর্লভ। মি. ব্যানার্জির পার্টি আমাকে যে তোমার সঙ্গে দিয়েছেন, উনিই হচ্ছেন তার একমাত্র কারণ।
প্রফুল্লর সহজে বাকস্ফূর্তি হয় না, সমস্ত ব্যাপারটা হৃদয়ঙ্গম করবার চেষ্টা করে বলে, ওর নাম?
ওর নাম হচ্ছে সমাদ্দার ওরফে সমরেশ ঠাকুর ওরফে গোপাল হাজরা ওরফে নটবর রায় ওরফে পোড়া গণেশ ওরফে আরও এক ডজন। প্রেসিডেন্সি জেল৮ আর হরিণবাড়ির৯ ফেরত। আমার সঙ্গে ওর অনেক দিনের পরিচয় অনেকটা হৃদ্যতার সম্বন্ধই বলতে পারো। এই কারণে আমাকে তোমার সঙ্গে দেখে ও একটু সংকোচ বোধ করছে, নইলে এতক্ষণে সে তোমার ঘাড়ে লাফিয়ে পড়তে একটুও দ্বিধা করত না।
প্রফুল্ল চমকে ওঠে বলেন কী মশাই?
এই রকমই। কল্কেকাশি যৎসামান্যই হাসেন। সরকারের দল ওকে লাগিয়েছে তোমার পেছনে, ব্যানার্জির নমিনেশন পেপার নিয়ে তুমি যথাসময়ের আগে যথাস্থানে যাতে না পৌঁছতে পারো সেইজন্যেই। এজন্যে তোমাকে খুন করতেও ও পেছপা হবে না; তবে, কৌশলে কাজ উদ্ধার করতেও ভালোবাসে খুনোখুনি করার তেমন পক্ষপাতী নয়। এ বিষয়ে একটু যেন সংকোচই আছে লোকটার।
প্রফুল্ল আশ্বস্ত হতে পারে না, আপনি কেন ওকে অ্যারেস্ট করছেন না তা হলে? গ্রেপ্তার করে ফেলুন! এই দণ্ডে এক্ষুনি!
এখন পর্যন্ত ও কোনও অপরাধ করেনি তো, কেবল মনের মধ্যে এঁচেছে মাত্র এবং মনের আঁচার জন্যেই যদি গ্রেপ্তার করা শুরু করতে হয় তা হলে এত লোককে ধরতে হয় যে জেলে তার জায়গা কুলোবে কি না সন্দেহ। কেবল মনের মধ্যেকার প্ল্যানের জন্যে কাউকে তো জেলে পোরা যায় না।
তা হলে তা হলে তো ভারি মুশকিল! প্রফুল্ল ভীতই হয়, বেশ, আমাকে খুন করে ফেলবে তবে?
যদি করেই ফেলে, তখন হ্যাঁ, তখন ওকে হাতেনাতে ধরে ফেলতে আমার দেরি হবে না, নিতান্তই যদি পালিয়ে না যায়। তবে, সমাদ্দারের সঙ্গে হৃদ্যতারই সম্পর্ক; আমাকে দেখে অন্তত চক্ষুলজ্জার খাতিরেও তোমাকে একেবারে খতম করবে এমন আমার মনে হয় না। ভয় কী তোমার?
বিশেষ ভরসাও পায় না প্রফুল্ল।
এজন্যেই বলেছিলাম, ভয়ানক গুরুদায়িত্ব তোমার মাথায়। যদি নমিনেশন পেপার নিয়ে আঠারোই এগারোটার মধ্যে কলকাতায় না পৌঁছতে পারো তা হলে ব্যানার্জির আর কাউন্সিলে যাওয়া হল না সঙ্গে সঙ্গে তাঁর দলের দফাও রফা। মি. সরকারের দলেরই একছত্র আধিপত্য হবে কাউন্সিলে; মন্ত্রিসভা ইত্যাদিও দখল করে বসবেন তাঁরাই। সামান্য একটা সই করা কাগজের ওপরে একটা পার্টির কতখানি নির্ভর করছে ভেবে দেখো। সে ফের যে-সে পার্টি নয়, আদি ও অকৃত্রিম, ফ্লু ফ্লুকস ফ্যান।
অর্থাৎ আপনার ভাষায় যারা ইনফ্লুয়েঞ্জায় ভোগে, রেস খেলে, রেসে ফ্লুকসের ঘোড়া ধরে ইত্যাদি। কিন্তু আমি তো এদের দলের কেউ নই। বিন্দুবিসর্গও জানি না। আমাকে এই মারাত্মক কাজে পাঠাবার মানে? প্রফুল্ল বিরক্তিই প্রকাশ করে।
তার মানে, তুমি যে-আপিসের কেরানি তার বড়োকর্তা ওই দলের একজন হোমরাচোমরা। তিনি তো ফ্যানের হাওয়া খান, তা হলেই হল। এসব কাজে অজ্ঞ এবং আনাড়িকে পাঠানোই হচ্ছে যুক্তিযুক্ত, নাড়িজ্ঞানওয়ালা লোক অনায়াসেই অন্য দলের ঘুস খেয়ে বুঝতেই পারছ! তা ছাড়া, তোমার ওপর ওনাদের বিশ্বাস আছে। এত বড়ো দায়িত্বপূর্ণ কাজ তোমার ওপর দেওয়ায় সেটা প্রমাণ হয় না কি?
আমার গায়ে জোরও যথেষ্ট! প্রফুল্ল কোটের হাতা তুলে মাসল কন্ট্রোল করে কল্কেকাশিকে দেখায়। সহজে যে কেউ আমার কাছ থেকে কিছু ছিনিয়ে নিতে পারবে তা আমার প্রাণ থাকতে নয়।
এসো, সমাদ্দারের সঙ্গে তোমার আলাপ করিয়ে দিই কল্কেকাশি প্রফুল্লকে আহ্বান করেন, কী ছুতোয় যে গায়ে পড়ে তোমার সঙ্গে ভাব জমাবে ভেবে ভেবে কাহিল হয়ে উঠছে বেচারা।
ওর সঙ্গে আলাপ! দারুণ বিস্মিত হয় প্রফুল্ল, বলেন কী আপনি!
ক্ষতি কী তাতে? গিলে ফেলবে না তোমায়। কল্কেকাশি প্রফুল্লকে টেনে নিয়েই চলেন, এই যে সমাদ্দার! অনেক দিন পরে দেখা; ভালো আছো তো?
সমাদ্দার চমকে ওঠে, মি. কল্কেকাশি যে! এখানে এখন এইভাবে আপনাকে দেখতে পাব আশা করিনি।
আমি কিন্তু আশা করেছিলাম। পরশু সন্ধ্যায় আমাদের বোম্বে মেল-এ তোমাকে যখন উঠতে দেখলাম
বটে? সমাদ্দার যেন একটু অপ্রস্তুত হয়, আপনারা তা হলে আজ সকালেই বোম্বে পৌঁছেছেন? উনি আপনার বন্ধু বুঝি?
হ্যাঁ, এই একটু আগেই পৌঁছলাম তো! নেমেই এই রেস্তোরাঁতেই প্রাতরাশের চেষ্টা করছিলাম। এমন সময়ে হ্যাঁ, কী জিজ্ঞেসা করছিলে? ইনি? ইনি হচ্ছেন বাবু প্রফুল্লকুমার রায় কেন যে এঁর বোম্বে আগমন তো তোমার ভালোমতোই জানা আছে ভাই!
আমার? সমাদ্দার থতমত খায়, না তো! তবে, ভদ্রলোকের সঙ্গে পরিচয় হলে বিশেষ আপ্যায়িত হব।
তা তো হবেই! হওয়ার কথাই। বেশ, তোমাদের পরিচয় করিয়ে দিই। ইনি আমার বন্ধু প্রফুল্লবাবু, আর ইনি হচ্ছেন মি. সমাদ্দার, আমার বন্ধুই। অন্তত আমার শত্রু নন। এঁর পরিচয় তো টেবিলে বসেই তোমাকে দিয়েছি। প্রফুল্ল, তুমি সমাদ্দারকে নমস্কার করলে না? প্রথম পরিচয়ে নমস্কার করাই তো ভদ্র রীতি।
প্রফুল্ল আর সমাদ্দার বোকার মতো পরস্পরকে প্রতি-নমস্কার করে। আপ্যায়িত হলাম প্রফুল্লবাবুর সঙ্গে আলাপিত হয়ে সমাদ্দার জানায়।
হবেই তো। কল্কেকাশি যোগ করেন, নিশ্চয়! এইজন্যেই কি কলকাতা থেকে এতটা পথ তোমাকে আসতে হয়নি? বলো? ভাগ্যিস আমি ছিলাম এখানে! বন্ধুবান্ধবের উপকার করতে কখনই আমি পেছপা নই বলেই গায়ে পড়ে তোমাদের এই আলাপ করিয়ে দিলাম।
সেজন্যে অসংখ্য ধন্যবাদ আপনাকে মি. কল্কেকাশি! সমাদ্দার বিস্ময়ের ভান করে, কিন্তু আপনার কথাটা ঠিক বুঝতে পারছি না।
সত্যি বলছ? কল্কেকাশি আকাশ থেকে পড়েন। আমার সঙ্গে তুমি জোচ্চুরি করবে বিশ্বাস করতে আমার প্রবৃত্তি হয় না।
সত্যি, আপনার কথার কিচ্ছু বুঝতে পারছি না। এখানকার একটা ফিল্ম স্টুডিয়োয় চাকরির চেষ্টাতেই আমার বোম্বে আসা।
তাই নাকি? তবু তোমাকে বলে রাখছি, যদি তোমার অন্য কোনও উদ্দেশ্য থাকে তা হলে আমার কথাগুলো কাজে লাগবে। এখান থেকে প্রফুল্লবাবু যাবেন গলস্টোন কোম্পানির আপিসে। সেখানে তাঁর কী কাজ আছে। আমি অবশ্য ওঁর সঙ্গে যাচ্ছি না। আর একটা জরুরি খবর, আমরা উঠেছি তাজমহল হোটেলে১০। তারপর আজ রাত্রের গাড়িতেই ফিরছি আমরা কলকাতা। আচ্ছা, এখন আসা যাক, হোটেলেই আবার আমাদের সাক্ষাৎ হচ্ছে আশা করি?
হতভম্ব সমাদ্দারের কাছ থেকে দুজনে বেরিয়ে আসে। প্রফুল্ল অসন্তোষ প্রকাশ করে মি. কল্কেকাশি! আপনি একজন খুব বড়ো গোয়েন্দা হতে পারেন
উঁহু, উঁহু, আদৌ না! এই বরাতের জোরেই যা করে খাচ্ছি ভাই!
কিন্তু আপনি কি অনেক গুপ্ত খবর ওকে দিয়ে দিলেন না?
কাকে? সমাদ্দারকে? কল্কেকাশি অবাক হন, কী রকম গুপ্ত?
এই, আমার গলস্টোন আপিসে যাওয়ার খবর, এবং তাজমহল হোটেলে আমাদের ওঠার কথা। তারপর আজ রাত্রেই কলকাতা মেলে ফেরা
কেন, কী হয়েছে তাতে? ওর কত কষ্ট লাঘব হয়ে গেল। কত সুবিধা করে দিলাম ওর! বেচারাকে এসব খুঁজে বের করতে আর হাঙ্গামা পোহাতে হবে না।
সেটা কি ভালো হল? প্রফুল্ল বিরক্তি চাপতে পারে না।
আহা! বুঝতে পারছ না? যতই ওকে কম হাঙ্গামা পোহাতে হবে, ততই বেশি ও ভাববার সময় পাবে। আর যতই ও ভাবতে পারবে, ভাবিত হবে ততই নিজের কাজ মাটি করবে তা জানো?
অতঃপর প্রফুল্ল কল্কেকাশির কাছে বিদায় নিয়ে একটা ট্যাক্সিতে চেপে বসে। একটু পরেই আর একখানা ট্যাক্সি প্রফুল্লর গাড়ির পিছু নেয়, এই ট্যাক্সিটা সমাদ্দারের। পরমুহূর্তেই আরও একখানা গাড়ি দূর থেকে দুজনকে অনুসরণ করে চলে; এ গাড়িতে আর কেউ নয়, স্বয়ং শ্রীযুক্ত কল্কেকাশি মহাশয়।
তিনখানি গাড়িই অনেক ঘুরেফিরে শহরের উপকণ্ঠে এসে উপস্থিত হয় চারধারে বাগান-ঘেরা প্রকাণ্ড এক বাড়ির ফটকে। গলস্টোন কোম্পানির বড়োসাহেবের রেসিডেন্স। প্রফুল্লর গাড়ি ফটকের ভেতর ঢোকে। একটু দূরে সমাদ্দারের গাড়ি থামে। কল্কেকাশির গাড়ি দ্বিতীয় গাড়ির পাশ কাটিয়ে যাওয়ার সময় যেতে যেতে অকস্মাৎ যেন থেমে যায়।
সমাদ্দারমশাইকে এখানে এ অবস্থায় দেখব আশা করতে পারিনি। কল্পেকাশি বলেন। তাঁর মুচকি হাসিটিও লক্ষ করবার।
এই, একটু শহর দেখতে বেরিয়েছি! সমাদ্দার থতমত খায়, হাওয়া খেতেও বটে!
শহর দেখতে শহরের বাইরে? মন্দ নয়! ফিল্ম-আর্টিস্টের কাজটা তোমার পাকা তা হলে! কল্কেকাশি গলা পরিষ্কার করেন, আমিও তাই আন্দাজ করেছিলাম, যাচাই করে নিতেই এতদূর আসা। যাক, আমার কাজ আছে শহরেই আমি ফিরলাম। তারপর একটু হাসেন, হ্যাঁ, হয়তো তোমার জানাই আছে, তবু খবরটা তোমাকে দিয়ে রাখাই ভালো। ওই বাড়িটাই মি. গলস্টোনের। ব্যানার্জির নমিনেশনের কাগজপত্র আনতে প্রফুল্লবাবু ওখানেই গেছেন। দ্যাখো চেষ্টা করে যদি তোমার বরাত খুলে যায়! বন্ধুবান্ধবের শুভাকাঙ্ক্ষা করাই আমার দস্তুর, জানোই তো ভায়া!
কল্কেকাশির গাড়ি মুখ ঘুরিয়ে নেয়। যে পথে এসেছিল সেই দিকেই ফিরে চলে। সমাদ্দার কোনও জবাব দিতে পারে না।
তারপরে আরও খানিকক্ষণ সমাদ্দারকে অপেক্ষা করতে হয়। অবশেষে প্রফুল্লর গাড়ি বাইরে বেরোয়। সমাদ্দারের আবার অনুসরণ। প্রফুল্লর ট্যাক্সি এসে দাঁড়ায় তাজমহল হোটেলের সামনে। সমাদ্দারেরও । প্রফুল্ল নেমেই ট্যাক্সিওয়ালার পাওনা চুকিয়ে সটান তেরো নম্বর ঘরে ঢুকেই খিল আঁটে। সমাদ্দার গিয়ে ম্যানেজারের সঙ্গে কী বন্দোবস্ত করে।
প্রায় ঘণ্টাখানেক পরে কল্কেকাশির অভ্যুদয় হতেই প্রফুল্ল রুদ্ধনিশ্বাসে ছুটে যায় সর্বনাশ হয়েছে, মি. কল্কেকাশি!
কল্কেকাশি কিছুমাত্র বিচলিত হন না কী সর্বনাশ?
সমাদ্দার এসে উঠেছে এখানে! আমাদের পাশের বারো নম্বর ঘরেই!
তাই নাকি? তা হলে তো ওকে মধ্যাহ্নভোজনের আমন্ত্রণ করতে হচ্ছে। আমিও ওর শুভাগমন আশা করছিলাম।
কল্কেকাশি রসিকতা করছেন, প্রথমটা প্রফুল্ল তাই ভেবেছিল, কিন্তু সত্যিই ডিনারের টেবিলে সমাদ্দারের পাশে বসে নিজের চক্ষু কর্ণকে ওর বিশ্বাস করতে হল। ওর চিরকালের ধারণা, গোয়েন্দায় আর বদমাইশে মুখোমুখি হলেই ঝটাপটি বেধে যায়। শেষোক্তরা স্বভাবতই পলায়নপর এবং প্রথমোক্তরা সর্বদাই ওদের পশ্চাদ্ধাবনে ব্যতিব্যস্ত। মাসিকপত্রের পাতায় আর গোয়েন্দা-গ্রন্থমালার কাহিনি পড়ে পড়ে এইরকমের একটা বিশ্বাস ওর বদ্ধমূল হয়েছিল। কিন্তু এখন ওদের পরস্পরকে অন্তরঙ্গের মতো কথাবার্তা কইতে দেখে তার সে ধারণা দস্তুরমতো টলে গেল।
মধ্যাহ্নভোজ প্রফুল্লর মাথায় উঠে গেল, মাঝে মাঝেই তার কোটের বুকপকেটে হাত পুরে গুরুতর বস্তুটির অস্তিত্ব অনুভব করতে লাগল। যে কাগজের টুকরোটির ওপর একটা পার্টির জীবনমরণ নির্ভর করছে তাকে সে যত্নের সহিত কোটের লাইনিঙের সঙ্গে সেলাই করে রেখেছে। জিনিসটার সেখান থেকে অকস্মাৎ উবে যাওয়ার কথা নয় কিছুতেই, তবু সে বারংবার যাচাই করে আপনাকেই যেন ভরসা দিতে চাচ্ছিল।
ওর হাতের কসরৎ কল্কেকাশির নজরে পড়ে একবার। তিনি হাসতে থাকেন ভয় নেই প্রফুল্লবাবু! ও নিরাপদেই আছে, এবং থাকবেও, যদি না তোমার কোট তুমি খোয়াও। কল্কেকাশির কথায় প্রফুল্লর ভারি রাগ হয়, তার মুখ লাল হয়ে ওঠে। কল্কেকাশি তা বুঝতে পারেন। আমি কি কোনও গুপ্তকথা ফাঁস করে দিলাম নাকি? মোটেই না, প্রফুল্লবাবু! সমাদ্দার জানত যে কোথায় তুমি নমিনেশন পেপারটা রেখেছ। কি হে সমাদ্দার, জানতে না?
সমাদ্দার সহাস্য মুখে ঘাড় নাড়ে নিশ্চয়ই! কোটের লাইনিং, ওইখানেই তো দামি জিনিস রাখবার জায়গা! সকলেই রাখে এবং সব্বাই জানে।
গোয়েন্দা এবং বদমায়েশ দুজনে মিলে অকপটে হাসতে থাকে। প্রফুল্ল ভারি মুষড়ে পড়ে। হতে পারে কোটের লাইনিংই মূল্যবান কাগজপত্র রাখার একমাত্র জায়গা এবং সকলেই তা জানে, তবু কী দরকার ছিল মি. কল্কেকাশির সমাদ্দারকে এই খবরটা দেওয়ার? বরং যাতে সমাদ্দারের মনে এরকম সন্দেহ না জাগে বা জেগে থাকলেও তা দূর হয় সেই চেষ্টা করাই কি তাঁর উচিত ছিল না? কল্কেকাশির গোয়েন্দাপনায় সে ঘাবড়ে যায় সত্যিই।
যাক, প্রফুল্লর আত্মবিশ্বাসের অভাব নেই। যতক্ষণ সে জেগে আছে ততক্ষণ তার কাছ থেকে কিছু কোটের কোটরের বা তার বাইরের কিছু ছিনিয়ে নেওয়া কারও ক্ষমতার বাইরে এবং রাত্রে, রেলগাড়িতে, হয় সে গা থেকে কোট খুলবেই না, আর খোলেও যদি বা, তা হলে বালিশের মতোই সেটাকে ব্যবহার করবে, সে ঠিক করে রাখল। তার ভারি সজাগ ঘুম, তার মাথার তলা থেকে কোট নেয় কার সাধ্য?
খাওয়া শেষ হলে কল্কেকাশি বলেন এসো সমাদ্দার, একটু দাবায় বসা যাক। প্রফুল্ল, জানো নাকি দাবা খেলা?
জানি সামান্যইপ্রফুল্ল মুখ গোঁজ করে বলে।
আমার আপত্তি নেই সমাদ্দার জবাব দেয়।
অল্পক্ষণের মধ্যেই খেলা বেশ জমে ওঠে। কল্কেকাশি ও সমাদ্দারের তো ভালোই জানা আছে; প্রফুল্লও নেহাত কম যায় না। ক্রমশই ওর উৎসাহ বাড়তে থাকে, সমাদ্দারের চাল কেড়ে নিয়ে নিজে চাল দেয়। প্রফুল্ল উত্তেজিত হয়ে ওঠে, তার গরম বোধ হয়, সে কোট খুলে ফ্যালে সমাদ্দারের উপস্থিতি সম্বন্ধে ওর হুঁশই নেই তখন। সমাদ্দারও নিজের কোট খোলে এবং প্রফুল্লর কোটের পাশেই রাখে। খেলা চলতে থাকে।
খানিক বাদে সমাদ্দার উঠে পড়ে প্রফুল্লবাবু, ভুল করে নিজের কোট ফেলে আপনার কোট নিয়ে গেছি, কিছু মনে করবেন না! কোট খুলতে খুলতে সে বলে।
প্রফুল্ল তৎক্ষণাৎ লাফিয়ে উঠে নিজের কোট কেড়ে নেয়। যেখানে নমিনেশন পেপার ছিল সেখানটা অনুভব করে। পরমুহূর্তেই সে সমাদ্দারের ঘাড়ে লাফিয়ে পড়তে উদ্যত হয়। কল্কেকাশি মাঝে পড়ে বাধা না দিলে তার বলিষ্ঠ বাহু দিয়ে বদমায়েশটাকে হয়তো সেই দণ্ডেই টুঁটি টিপে খুন করে বসত!
প্রফুল্লবাবু করছ কী? কী ব্যাপার?
ওই চোর
আহা, গালাগালি কেন? কী হয়েছে?
আপনি বুঝতে পারছেন না! এই লোকটা এইমাত্র আমার কোট থেকে নমিনেশন পেপার চুরি করেছে।
কল্কেকাশি তেমনই অবিচলিত থাকেন তাই নাকি হে সমাদ্দার? তাই নাকি?
প্রফুল্লবাবু তো সেই রকমই ভাবছেন! সমাদ্দার বলে, কিন্তু আমি নিজেই বুঝতে পারছি না কখন করলুম!
সমাদ্দার উচ্চহাস্য করে, কল্কেকাশিও হাসতে থাকেন। প্রফুল্ল রেগে আগুন হয়ে ওঠে, কিন্তু একা সে কী করবে? আপন মনেই সে ফুলতে থাকে। আগাগোড়া সমস্ত ব্যাপারটাই তার কেমন-কেমন ঠেকে। সমাদ্দার ও কল্কেকাশির মধ্যে যে রকম অন্তরঙ্গতা তাতে ওর নিদারুণ সন্দেহ হতে থাকে ওরা দুজনে নিতান্তই মাসতুতো ভাই নয় তো?
তুমি যদি এক্ষুনি আমার কাগজ না ফিরিয়ে দাও তোমার হাড় ভেঙে আমি ছাতু করব-প্রফুল্ল ঘুসি বাগিয়ে প্রস্তুত।
আহা, হচ্ছে কী এসব! মারামারি কী ভদ্রলোকের কাজ? কল্কেকাশি ওকে সামলাতে যান।
আপনি থামুন মশায়! আপনারা এক গোত্র! আমি বেশ বুঝেছি। গোড়াতেই ধরতে পেরেছিলাম, কিন্তু সে যাক। আপনার কোনও কথা আমি শুনছি না আর! প্রফুল্ল মরিয়া হয়ে ওঠে।
এবার সমাদ্দার কথা বলে আপনি যদি আমার গায়ে হাত দেন প্রফুল্লবাবু, তা হলে আমি এক্ষুনি হোটেলের ম্যানেজারকে ডেকে আপনাকে পুলিশে দেব। আপনার কাগজ যে আমি নিয়েছি তার প্রমাণ কী?
বেশ, আমি তোমাকে সার্চ করব! তোমার কামরাও!
স্বচ্ছন্দে। এক্ষুনি। সমাদ্দার কল্কেকাশির দিকে ফেরে, আপনিও কি সার্চ করতে চান মশাই? আসুন আমার সঙ্গে, আমার আপত্তি নেই!
বাজে কাজে সময় নষ্ট করি না আমি কল্কেকাশি একটা সিগারেট ধরান। তুমি যদি সত্যিই ও-কাগজ নিয়ে থাকো সমাদ্দার, তা হলে এখন তোমাকে সার্চ করে কোনও লাভ নেই। কোথায় তুমি তা রেখেছো তাই যদি ভেবে বার করতে পারি, তা হলে তা পেতে আমার বিলম্ব হবে না।
আপনি কি তা হলে সার্চ করতে প্রস্তুত নন? প্রফুল্ল এবার ক্ষেপে ওঠে।
উহুঁ! কল্কেকাশির সংক্ষিপ্ত জবাব। আপাতত না।
বেশ, আমি নিজেই করব তা হলে।
প্রফুল্ল সমাদ্দারের ঘরে যায়, ওর আপাদমস্তক অনুসন্ধান করে, সবগুলো জামার ভেতরের বাইরের সমস্ত পকেট হাতড়ায়, কোটের যাবতীয় লাইনিং পরীক্ষা করে; অবশেষে মুহ্যমানের মতো যখন নিজের কামরায় ফেরে তখনও কল্কেকাশি জানলার গরাদের ফাঁক দিয়ে সিগারেটের ধোঁয়া ছাড়ছেন। মুখ না ফিরিয়ে তিনি বলেন তখনই বললাম, প্রফুল্লবাবু! এখন ওকে সার্চ করে কোনোই ফল নেই। কোথায় ও জিনিসটা সরিয়েছে যতক্ষণ তাই না আন্দাজ করতে পারছি
সমাদ্দার ফিরতেই কল্কেকাশির কথায় বাধা পড়ে। প্রফুল্ল কোনও জবাব দেয় না। নিজের মধ্যে নিজেই সে নেই তখন, এতই সে দমে গেছে।
তবে সত্যি বলতে কী, দোষ তোমার নিজেরই প্রফুল্লবাবু! তুমিই বলো, তোমার আরও সাবধান হওয়া উচিত ছিল কি না? কল্কেকাশি তাঁর কথাটা শেষ করেন।
কিন্তু এ-কথায় প্রফুল্লর এখন আর সান্ত্বনা কোথায়? সে গুম হয়ে থাকে, তারপর আস্তে আস্তে ঘর থেকে বেরিয়ে যায়।
কল্কেকাশি সমাদ্দারকে বলেন ভারি দমিয়ে দিয়েছ তুমি বেচারাকে! ওর মুখ দেখলে মায়া হয়!
সমাদ্দার ঘাড় নাড়ে। স্বভাবতই সে কোমল-হৃদয়, সত্যিসত্যিই দুঃখ হয় তার। বিজনেস, মিস্টার কল্কেকাশি সে বলে ভারী কড়া জিনিস।
সেকথা হাজার বার। কিন্তু ভেবে দেখো দিকি কী সর্বনাশ হল ওর! হয়তো চাকরিই থাকবে না আর। ও তো ভেঙে পড়েছেই, আমিও খুব স্বচ্ছন্দ বোধ করছি না। কল্কেকাশি সমাদ্দারের চোখের ওপর চোখ রাখেন কাগজখানা রাখলে কোথায় হে সমাদ্দার?
সমাদ্দার হাসে আমি যে রেখেছি আমি তো তা স্বীকারই করিনি।
না। এবং তোমাকে স্বীকার করতে বলছিও না। কিন্তু এ কথাও ঠিক, ও-কাগজ নিয়ে সটকাতে পারছ না তুমি। হাওড়ায় নেমেই আমি তোমাকে আটকাব এবং খানাতল্লাশি করাব যাকে বলে পুলিশের খানাতল্লাশি।
সমাদ্দার আতঙ্কিত হয়। সেটা কি সঙ্গত হবে মি. কল্কেকাশি? কাগজখানা যে আমার কাছে তার বিন্দুমাত্র প্রমাণও আপনি পাননি।
না পাই। কিন্তু কাগজখানা আমি পেতে চাই।
কল্কেকাশির সংকল্প শুনে সমাদ্দারের শঙ্কা হয়। সে তৎক্ষণাৎ নিজের ঘরে যায়, গিয়ে মাথা ঘামাতে থাকে। অনেক ভেবে সে একটা উপায় আবিষ্কার করে। দরজায় খিল আঁটে। তারপর নিজের সুটকেস বার করে এক কোণের একটা গুপ্ত বোতাম টেপে, তার ফলে ডালার দিকে একটা লুকানো খুপরি খুলে যায়। তার ভেতর থেকে সদ্য অপহৃত নমিনেশন পেপার বেরিয়ে পড়ে।
সমাদ্দার কাগজটা পরীক্ষা করে। সেই সঙ্গে আর একখানা অনুরূপ নমিনেশন পেপারও। দ্বিতীয় কাগজখানা ফাঁকা, এখানা তাকে দেওয়া হয়েছিল আসল কাগজ চেনার সুবিধার জন্য। সমাদ্দার দ্বিতীয় কাগজের যথাস্থানে প্রথম কাগজের দেখাদেখি ব্যানার্জির সই নকল করে বসিয়ে দেয়। হঠাৎ দেখলে মনে হবে একই কাগজ, হুবহু একই সই, কিন্তু একটু মনোযোগ দিয়ে পরীক্ষা করলেই এ সইটা যে জাল-করা তা স্পষ্টই ধরা পড়ে যাবে।
অবশেষে জাল কাগজখানা গুপ্ত ডালার মধ্যে এঁটে রেখে, আসল কাগজটা একখানা লেফাফায় ভরে। খামের ওপরে লেখা মি. সরকারের নাম আর ঠিকানা। কাগজটা সঙ্গে করে নিয়ে যাওয়া নিরাপদ নয় দেখে, রেজিস্ট্রি করে পাঠানোই সে সমীচীন মনে করে। ডাকে গেলেও তার সঙ্গে সঙ্গেই কলকাতায় পৌঁছাবে এবং একেবারে তার নিয়োগকর্তার স্বহস্তেই, সুতরাং তার অসুবিধের কিছু নেই। তারপর দরজায় তালা লাগিয়ে, কাছাকাছি পোস্ট অপিসের উদ্দেশ্যে সে রওনা হয়।
প্রফুল্ল ঘরে ঢোকে। আপন মনেই যেন কয়, দরজায় তালা লাগিয়ে সমাদ্দারকে বেরিয়ে যেতে দেখলাম।
তাই নাকি? কল্কেকাশি সিগারেটের ভুক্তাবশেষটা ছুঁড়ে ফেলে দেন, তা হলে তো ওর ঘরটা একবার তল্লাশ করতে হয়। এই তো সেরা সুযোগ।
সব-খোল-চাবির সাহায্যে সহজেই তালা খুলে যায়। প্রফুল্লকে নিয়ে তিনি ঢোকেন।
কোথায় কোথায় তুমি খুঁজেছিলে?
তদুত্তরে প্রফুল্ল তার অনুসন্ধান-বৃত্তান্ত ব্যক্ত করে।
এই সুটকেসটা দেখেছিলে?
হ্যাঁ। ওর ভেতরেও দেখেছি।
ওখানে নেই।
দেখেছ ঠিকই, তবু আরেকবার দেখা যাক।
কল্কেকাশি সুটকেসটাকে উন্মুক্ত করেন, ভেতরের যা কিছু জিনিসপত্র সব তাঁর পায়ের গোড়ায় উজাড় হয়।
দেখলেন তো! বললাম ওতে নেই! প্রফুল্ল বলে।
কল্কেকাশি ওর কথায় কান দেন না। খুঁজতে খুঁজতে সেই গুপ্ত বোতাম বেরিয়ে পড়ে। পেয়েছি প্রফুল্লবাবু, এতক্ষণে পেয়েছি।
কী?
এই দ্যাখো। চাবি টিপতেই সেই লুকানো ডালা প্রকাশ পায়। তার মধ্যে একটা লম্বা লেফাফা। লেফাফাটা না খুলেই তিনি প্রফুল্লর হাতে দেন। এই নাও। কিন্তু সাবধান, আবার যেন না খোয়া যায়।
প্রফুল্ল কম্পিত হাতে লেফাফা খোলে। কাগজখানা দেখেই সে লাফিয়ে ওঠে। তারপর দুহাতে কল্কেকাশির একখানা হাত চেপে ধরে আপনাকে সন্দেহ করেছিলাম, আমাকে মাফ করুন
উত্তরে কল্কেকাশির শুধু একটু মৃদু হাসি দেখা যায়। সমস্ত জিনিস যথাযথ রেখে তেমনি তালা এঁটে তাঁরা বেরিয়ে আসেন।
সমাদ্দার হোটেলে ফিরে নিজের ঘরে ঢুকেই, তৎক্ষণাৎ ছুটে আসে কল্কেকাশির কাছে। এটা কি ভালো কাজ আপনার মশাই? আমার অবর্তমানে আমার ঘরে ঢুকে সুটকেস খুলে
কল্কেকাশি বাধা দেন আমরাই যে তোমার সুটকেস খুলেছি তার কী প্রমাণ তুমি পেয়েছ? প্রমাণ ছাড়া তুমি তো চলো না সমাদ্দার!
প্রফুল্ল এতক্ষণে মন খুলে হাসতে পারে।
সমাদ্দার গজরাতে থাকে, ভয়ানক রাগের ভান করে, কিন্তু সেও মনে মনে হেসে নেয়।
আর মি. কল্কেকাশি? তাঁর মুখে হাসির কোনও চিহ্ন দেখা যায় না।
সমাদ্দার চলে গেলে প্রফুল্ল মুখ খোলে একবার বাগাতে পেরেছে, আর পারবে না। এ-কোট আমি আর গা থেকে খুলছি না। রাত্রেও নয়।
ঠেকে শেখা ভয়ানক শেখা প্রফুল্লবাবু কল্কেকাশি ঘাড় নাড়েন, এবং সেটা একবারই একটা মানুষের পক্ষে যথেষ্ট।
আচ্ছা মি. কল্কেকাশি, সুটকেশটায় যে একটা গোপন খুপরি আছে কী করে আপনি বুঝলেন?
তোমার কোটের লাইনিং আছে যেমন করে সমাদ্দার বুঝেছিল। কল্কেকাশি ব্যাখ্যা করে দেন ও থাকতেই হবে। তোমার কি ডিটেকটিভ উপন্যাস একেবারেই পড়া নেই প্রফুল্লবাবু?
প্রফুল্ল নিজের বিদ্যাবত্তা জাহির করতে লজ্জা পায়। একেবারেই যে এক-আধখানা ওর পড়া নেই তা নয়, তবু সে সসঙ্কোচেই বলে এবার থেকে পড়ব কিন্তু।
কলকাতা ফেরার পরদিনই, কল্কেকাশি সমাদ্দারের আড্ডায় গিয়ে আবির্ভূত হন। আসতে পারি ভেতরে?
আসুন, আসুন! আমার কী সৌভাগ্য, আপনি এসেছেন! সমাদ্দার শশব্যস্ত হয়ে ওঠে।
সরকারদের কাছ থেকে টাকাটা পেয়ে গেছ তো? কল্কেকাশি জিজ্ঞাসা করেন।
হ্যাঁ, কালই দিয়েছে। নগদ পাঁচটি হাজার, সমাদ্দার উত্তর দেয়, কেন, কী হয়েছে তার?
না, এমন কিছু না। কল্কেকাশি তাঁর হাতঘড়ির দিকে তাকান। এখন দশটা, আর এক ঘণ্টা পরেই প্রেসিডেন্সি কোর্টে নমিনেশন পেপার সব দাখিল হবে কিনা তার আগেই তোমাকে আমি কেটে পড়তে বলি। নেহাত বন্ধু হিসেবেই বলতে এসেছি অবশ্যি।
কেটে পড়ব? আমি? কেন? সমাদ্দার সচকিত হয়। কাটব কেন?
সরকারদের পার্টির কাছ থেকে ফাঁকি দিয়ে টাকা নিয়েছ এইজন্যে। ওদের হাতে খুনে গুণ্ডার তো কমতি নেই, যাদের তুলনায় তুমি আস্ত দেবশিশু!
ফাঁকি দিয়ে নিয়েছি কী রকম? সমাদ্দার হাসে এবার, আপনি কি এখনও বুঝতে পারেননি, মিস্টার কল্কেকাশি, আমার সুটকেস থেকে যে কাগজ আপনি বের করে নিয়েছিলেন তা আসলে জাল-সই করা?
আগাগোড়াই তা আমি জানতাম। কল্কেকাশির গলার স্বর গম্ভীর।
তবে?
আসলে একটা কথা তুমি নিজেই এখনও বুঝতে পারনি, সমাদ্দার। প্রফুল্লর পকেট থেকে যে কাগজ তুমি বাগিয়েছিলে সেটাও জাল ছাড়া কিছু না।
য়্যা? এবার সত্যিই চমকে ওঠে সমাদ্দার। তাই নাকি?
নিশ্চয়! যে সময়ে তুমি সেই বাগানবাড়ির গেটে প্রফুল্লর জন্যে অপেক্ষা করছিলে সেই সময়ে আমি শহরে ফিরে গলস্টোন কোম্পানির আপিস থেকে আসল কাগজখানা হস্তগত করি। স্টেশনে নেমেই গলস্টোন সাহেবকে ফোন করে রেখেছিলাম যাতে সাহেবের বাড়ি থেকে প্রফুল্লকে একখানা নকল নমিনেশন পেপার দেওয়া হয় এখন সব বুঝতে পারছ তো? যাতে তোমার নজর একেবারেই আমার ওপর না পড়ে সেইজন্যেই আমার এত কাণ্ড করা। প্রফুল্লকে সঙ্গে নিয়ে যাওয়া এবং সবকিছু। অমন মূল্যবান কাগজ আমি নিতান্ত অবহেলাভরে আমার এই কোটের পকেটে করে নিয়ে এসেছি, ইচ্ছেমতো জামা খুলেছি, রেখেছি তুমি তা ঘুণাক্ষরেও জানতে পারনি। প্রফুল্লও তা জানে না। কোনোদিন জানবেও না। যাক, বেচারা আনন্দেই রয়েছে, ওর বেতন বেড়ে গেছে খবর পেলাম

টীকা
১. কোরিয়া চিন, রাশিয়া এবং জাপানের মধ্যবর্তী অংশে, কোরিয়ান পেনিনসুলায় অবস্থিত কোরিয়া বর্তমানে উত্তর কোরিয়া এবং দক্ষিণ এই দুটি দেশে বিভক্ত। দ্বিতীয় বিশ্বযুদ্ধের অবসানে দুই মহাশক্তি, সোভিয়েত রাশিয়া অধিকৃত কোরিয়ার উত্তরাঞ্চল উত্তর কোরিয়া এবং আমেরিকার দখলে থাকা দক্ষিণ অংশ দক্ষিণ কোরিয়া হিসেবে চিহ্নিত। উত্তরের রাজধানী পিয়ং ইংয়ং, দক্ষিণের সিওল বা সোল। ৯১৮ স্টাব্দ থেকে ১৩৯২ স্টাব্দ পর্যন্ত গোণ্ডরেয়Goguryeo) বা গোয়েয়Goryeo) রাজবংশ কোরিয়া অঞ্চল শাসন করেন। তাদের রাজ্যের নামও ছিল গোরেয়। সেই থেকে কোরিয়া নামের উৎপত্তি। কোরিয়া এবং জাপানের মধ্যে জাপান সাগর অবস্থিত। বিংশ শতকের প্রথম দিক থেকে কোরিয়া ছিল জাপানের পদানত। জাপানি অধিকার থেকে কোরিয়া মুক্ত হয় দ্বিতীয় বিশ্বযুদ্ধের শেষে।
২. কামস্কাটকা রাশিয়ার পূর্ব প্রান্তে অবস্থিত অঞ্চল। নাম কামচাটকা ক্রাইKamchatka Krai) রাশিয়ার একটি রাজ্য হিসেবে গণ্য হয়। রাজধানী পেট্রোপাভলোভসু-কামচাটস্কি। আয়তন প্রায় ৪,৭২,৩০০ বর্গ কিলোমিটার।
৩. নমিনেশন পেপার বাংলা অনুবাদে মনোনয়ন পত্র। ভোটে দাঁড়াতে হলে যে ফরমে দস্তখত করে জমা দিতে হয়।
৪. অ্যাটর্নি অ্যাটর্নি অ্যাট লর সংক্ষিপ্ত রূপ। বিভিন্ন দেশে উকিলদের অ্যাটর্নি বলা হত। অনেক দেশে এখনও বলা হয়। ১৮৭৩ সাল থেকে ইংল্যান্ড এবং ওয়েলস এবং ইংল্যান্ডের অধীনস্থ দেশগুলিতে অ্যাটর্নির বদলে সলিসিটর অভিধা প্রচলিত হয়। কিন্তু ভারত রাষ্ট্রে সর্বোচ্চ সরকার উকিলকে এখনও অ্যাটর্নি জেনারেল বলা হয়। ইংল্যান্ডের প্রথা অনুসারে অ্যাটর্নি বা সলিসিটাররা আদালতে শুনানিতে অংশগ্রহণ করেন না। সেই কাজ করেন ব্যারিস্টাররা।
৫. গলস্টোন কোম্পানি যেহেতু ইংরেজ পদবির শেষে কখনও স্টোন বা স্টন থাকতে দেখা যায়, যেমন গ্ল্যাডস্টোন, জনস্টন, সেই সুযোগে গলস্টোন নামটির ব্যবহার নিছকই একটি শিব্রামী মজা। গলস্টোন শব্দের অর্থ পিত্তকোষ বা গলব্লাডারের পাথর।
৬. লেজিসলেটিভ কাউন্সিল বা বিধান পরিষদ। পরশুরামের দক্ষিণরায় গল্পে দেখা যায় বকুলাল দত্ত এবং তাঁর বন্ধু রামজাদু অ্যাটর্নিকে কাউন্সিলে ঢোকার জন্য তদ্বির করতে এবং ভোটে দাঁড়াতে।
৭. ক্লু ক্লুকস ক্ল্যান আসলে কু ক্লুকস ক্লান। Ku Klux Klan। সংক্ষেপে KKK। মার্কিন সংস্থা। প্রথম উদ্ভব ১৮৬০ এর দশকে। এরা হল শ্বেতাঙ্গদের প্রভুত্বে বিশ্বাসী। কৃষ্ণাঙ্গদের বিরোধী। আমেরিকায় বহিরাগতদের প্রবেশের বিরোধী। কখনও কমিউনিজমের বিরোধিতা করতে দেখা গিয়েছে। এদের বিরোধিতার পন্থা কখনও উগ্র ধরনের। এদের সদস্যরা মুখোশ এবং আলখাল্লা ব্যবহার করে সংস্থার বিভিন্ন অনুষ্ঠানে অংশ গ্রহণের সময়ে। বেশিরভাগ অনুষ্ঠান রহস্যময় এবং গোপনে সংঘটিত হয়। প্রথম উদ্ভবের বছর দশেক পরে এই সংঘ বা সংস্থা নিজেদের গুটিয়ে নেয় এবং অনেক পরে, ১৯১৫ নাগাদ আবার মাথা চাড়া দিয়ে ওঠে। শেষ পর্যন্ত ১৯৪৪-এ আবার নির্জীব হয়ে পড়ে এদের কর্মকাণ্ড। তৃতীয়বার এই সংঘ উদ্ভুত হয় ১৯৪৬-এ এবং এখনও এদের উপস্থিতির খবর পাওয়া যায়। বর্তমানে সদস্য সংখ্যা অনেক কমে গিয়েছে। আমেরিকায় অনুষ্ঠিত বহু বড়ো অপরাধের মূলে রয়েছে কু-ক্লুকস ক্ল্যানের সদস্যরা।
৮. প্রেসিডেন্সি জেল  ১৭৬৭-র কলকাতায় ছিল দুটি জেলখানা। একটি লালবাজারে, অন্যটি বড়োবাজারে, ১৭৭৮-এ নতুন জেল নির্মাণ করা হয় প্রেসিডেন্সি জেনারেল হসপিটালের কাছাকাছি। ১৮৬৫ সাল থেকে এই জেলের নাম হয় প্রেসিডেন্সি জেল। ১৯০৯ সালে আলিপুর নতুন কারাগার তৈরি হয় এবং তারপর পুরোনো জেলখানা ভেঙে ফেলা হয়েছিল ওই জায়গায় ভিক্টোরিয়া মেমোরিয়াল হল নির্মিত হওয়ার কারণে।
৯. হরিণবাড়ি কলকাতার প্রাচীন জেলখানা। প্রচলিত ব্যবহারে, যে-কোনো কারাগার বোঝানো হয়। বৌবাজার অঞ্চলে একটি রাস্তার নাম হরিণবাড়ি লেন। অধুনালুপ্ত হরিণবাড়ি জেল ওই রাস্তাতেই অবস্থান করত। আবার সুন্দরবনে, কাকদ্বীপের কাছাকাছি হরিণবাড়ি নামে একটি গ্রাম আছে।
১০. তাজমহল হোটেল মুম্বই শহরে, আরব সাগরের তীরবর্তী, অ্যাপোলো বন্দরের সন্নিকটে, গেটওয়ে অব ইন্ডিয়ার কাছে অবস্থিত পুরোনো এবং ঐতিহ্যবাহী বিলাসবহুল হোটেল। প্রতিষ্ঠাতা স্যর জামশেদজী টাটা। সম্পূর্ণ নাম দ্য তাজমহল প্যালেস অ্যান্ড টাওয়ার। এই পাঁচতারা হোটেল খোলা হয় ১৯০৩ এর ষোলোই ডিসেম্বর। প্রচলিত কাহিনি অনুসারে স্যর জামশেদজী এই হোটেল খোলেন শ্বেতাঙ্গদের জন্য সংরক্ষিত ওয়াটসনস হোটেলে প্রবেশাধিকার না পেয়ে, প্রতিশোধস্পৃহা বশত। কিন্তু এই গল্প অনেকেই সত্যি বলে মনে করেন না। সীতারাম খাণ্ডেরাও বৈদ্য এবং ডি এন মির্জার নক্সায় ইন্দো-সেরাসনিক স্থাপত্যরীতিতে মূল প্রাসাদটি নির্মিত হয়েছিল। টাওয়ারটি নির্মিত হয় ১৯৭০-এর দশকে। প্রথম বিশ্বযুদ্ধের সময়ে হোটেলের বাড়িটি ব্যবহৃত হয়েছিল ছশো শয্যাবিশিষ্ট হাসপাতাল হিসেবে। ভারতের প্রথম বাষ্প-চালিত লিফট-টি এই হোটেলে বসানো হয়। একাধিক মার্কিন প্রেসিডেন্ট, আমেরিকান ফাস্ট লেডী, নরওয়ের রাজা ও রানি, ইংল্যান্ডের রাজপরিবারভুক্ত মানুষ, হলিউডের অভিনেতা, দেশি ও বিদেশি খেলোয়াড় প্রভৃতি এই হোটেলে অতিথি হিসেবে থেকেছেন বিভিন্ন সময়ে।

হুঁকাকাশি১ একজন নামজাদা গোয়েন্দা। আমাদের কল্কেকাশি তাঁরই ভায়রাভাই। তপ্ত কল্কের মতো গনগনে আর কাশির মতো খনখনে তাঁর দাপট। তাঁর নামডাকও ভায়রার চেয়ে কিছু কম যায় না।
টিকটিকি হিসেবে তিনিও কিছু কম নন। অনেক খুনের তিনি কিনারা করেছেন খুনির কিনারে না গিয়েও। কত ডাকাতকে তিনি কাত করেছেন, চোরকে ছেঁচড়ে এনেছেন দেখতে-না-দেখতে। কত রাহাজানির সুরাহা করেছেন জানাজানি হওয়ার আগেই।
বদলোক তিনি এক পলক তাকালেই টের পান। তাঁর চোখের সামনে সব পরিষ্কার। সমস্ত রহস্য, সবকিছুর হদিস, সরকারি পুলিশে যেসব তথ্যের ঠাঁই পায় না, থ হয়ে থাকে, শেষ পর্যন্ত তাদের তাঁর কাছেই ছুটতে হয়। তিনি শখের গোয়েন্দা হলেও সখ্যের খাতিরে, জলের মতো তাদের সব সমস্যা সমাধান করে দেন।
এহেন ডিটেকটিভ কল্কেকাশি এইমাত্র গোলদিঘিতে২ এসে বসেছেন। কোনও গোলমালের খোঁজে নয়, হাওয়া খাওয়ার মতলবে। মির্জাপুরের মোড়ে তাঁর টু-সিটারে চাবি মেরে রেখে, এখানে এসে একটু বিশ্রাম করবেন এখন।
বেঞ্চে তাঁর অদূরে আধময়লা জামাকাপড়ে আধাবয়সি এক ভদ্রলোক একমনে কী ভাবছিল। ভাবতে ভাবতে উঠে গেল লোকটা। দিঘির এক কোণের গেট দিয়ে বেরিয়ে গেল সে। লোকটা উঠে যেতেই এক ছোকরা এসে তাঁর শূন্যস্থান পূর্ণ করল। ধপ করে বেঞ্চির ওপর বসে পড়ে সে বললে, ধুত্তোর!
বিরক্তিব্যঞ্জক তার ওই অর্ধস্ফুট আর্তনাদের মধ্যে এমন কিছু ছিল যে কল্কেকাশি কান না দিয়ে পারলেন না।
তুমি কী কোনও অসুবিধেয় পড়েছ? তিনি জিগ্যেস করলেন ছেলেটাকে।
অসুবিধে বলে! বলল ছেলেটি যা মুশকিলে পড়েছি মশাই! এমন অবস্থায় পড়লে কারো মাথার ঠিক থাকে?
কী হয়েছে শুনি তো?
শুনবেন তা হলে? এমন বিপদে মানুষ পড়ে! শুনুন তবে। পশ্চিম থেকে আজ দুপুরে এসে নেমেছি কলকাতায়। চেনা এক বন্ধুর বাড়ি উঠব এই স্থির। বছর-দুই আগে আর একবার যখন এসেছিলাম তাদের বাড়িতেই ছিলাম। আজ সেখানে গিয়ে দেখি এই তো খানিক আগেই মশাই কোথায় সেই বাড়ি, কোথায় কী! বন্ধুরও কোনও পাত্তা নেই।
বলো কী হে! খুন-টুন করে ফেরার নাকি তোমার সেই বন্ধুটি? কল্কেকাশি উচ্চকিত হন কিন্তু বাড়ি? বাড়িও নেই? বাড়ি-অব্দি লোপাট?
বাড়ির পলায়ন কল্কেকাশির কাছে ভালো লাগল না। একটু বাড়াবাড়িই বলে মনে হল। বাড়ির পালাবার কী প্রয়োজন ছিল? অ্যাঁ?
না, না, তা কী করে হয়! বাড়ি ঠিকই আছে। কোথাও যায়নি, যেতে পারে না। বাড়ি হচ্ছে ফেরার জায়গা, বাড়ি কি ফেরার হতে পারে? তুমি ভালো করে খুঁজে দ্যাখো গে।
খুজঁতে কি আর বাকি রেখেছি মশাই? খোঁজবার কোনও কসুর করিনি যুবকটি জানায়। কিন্তু খুঁজে কী হবে? যেখানে বন্ধুর বাড়ি ছিল সেখানে সিনেমা হাউস হচ্ছে, নিজের চোখেই দেখে এলাম। আপনি কি এর পরেও খুঁজতে বলেন সে জানতে চায়।
হ্যাঁ, এরকম প্রায় ঘটে থাকে বটে কল্কেকাশি এতক্ষণে আঁচ পান। কাল যেখানে ছিল চায়ের দোকান, আজ সেখানে ডাইং ক্লিনিং। আজ যেখানে চুল-ছাঁটার সেলুন, কাল সেখানে দেখবে রেস্তোরাঁ। কাঁচির খচখচানির জায়গায় কাঁটা চামচের ঠনৎকার। আসল ব্যাঙ্ক ভেবে আজ যেখানে তোমার টাকা রাখলে, কাল দেখবে, আসলে সেটা রিভারব্যাঙ্ক ছাড়া কিছু না। তোমার যথা সর্বস্বই জলাঞ্জলি! যে যা পাচ্ছে, যেখানে পাচ্ছে, যাকে পাচ্ছে, মেরেধরে কেড়েকুড়ে নিয়ে সরে পড়ছে আকচারই তো দেখা যায়। তুমি এক কাজ করো, ভালো একটা হোটেল দেখে ওঠ-গে।
উঠেছিলাম তো। ট্যাক্সি-ড্রাইভারই তার জানা এক হোটেলে তুলে নিয়ে গেছল। হোটেলে আমার ঘরে ব্যাগ সুটকেস বিছানা মালপত্তর সব রেখে আমি একটা টুথপেস্ট কিনতে বেরিয়েছি তারপর, তারপর আর কী বলব! সেই হোটেল আর খুঁজে পাচ্ছিনে এখন।
হোটেলের নাম কী? কল্কেকাশি জিগ্যেস করলেন।
তা-ই তো মনে পড়ছে না মশাই, নাম মনে থাকলে তো হতই। তবে আর মুশকিল কীসের?
এ আর মুশকিল কী? এই গোলদিঘির আশপাশ হ্যারিসন রোড৩, মির্জাপুর৪, আমহার্স্ট স্ট্রিট৫ সব হোটেলে ভর্তি। এইখানেই যত রাজ্যের হোটেল আর বোর্ডিং হাউস। তবে একটা তো হোটেল নয়, একটু ঘুরতে হবে এই যা। বাড়িটা দেখলে তো চিনতে পারবে?
সেইখানেই তো গোল, মশাই! কী রঙের, কোন ঢঙের, কী রকমের, ক-তলা বাড়ি কিছুই ভালো করে দেখিনি। কাছেপিঠেই একটা টুথপেস্ট কিনে ফিরে আসব। ভালো করে চিনে রাখবার দরকারও মনে করিনি
এখন দেখছ সব চিনেম্যান কাউকেই চেনা যাচ্ছে না! বটে!?
তারপর এ-দোকান সে-দোকান করতে করতে কখন রাস্তাটা গুলিয়ে গেছে
তা হলে তো গোল বাধিয়েছ সত্যিই! বেশ একখানা গোল বাধিয়ে এই গোলদিঘিতে এসে আমাকে বাধিত করেছ! পরের বাক্যটি কল্কেকাশি আর প্রকাশ করেন না; নিজের মনেই বলেন।
খুন খারাপির কিনারায় ওস্তাদ কল্কেকাশির বাড়ি খুঁজতে বেরুবার সাধ হয় না। গরু খোঁজা আর বাড়ি খোঁজায় কার উৎসাহ হয়? তার ওপরে গরুর জন্যে বাড়ি খুঁজতে হলেই তো হয়েছে!
আরও মুশকিল, বাড়িটা তো চিনে রাখিইনি ছেলেটি বলতে থাকে, তারপর কোন রাস্তায় যে তাও জানিনে। অথচ আমার জিনিসপত্র সব সেই হোটেলেই থেকে গেল। টাকাকড়ি যা কিছু এখন কী যে করি!
কী আর করবে! ফিরে যাও। যেখান থেকে এসেছ সেইখানেই ফেরত যাও পত্রপাঠ। নিজের বাড়ি ফিরে যাওয়া ছাড়া এখন আর কী করবার আছে? তবে হ্যাঁ, কাছাকাছি থানায় একটা খবর দিয়ে যেতে পারো। পুলিশ যদি তোমার হোটেল আর জিনিসপত্রের সন্ধান পায় তোমার দেশের ঠিকানায় পাঠিয়ে দেবে।
তা না-হয় গেলাম। পুলিশেও খবর দিয়ে গেলাম না হয়। দেশেই ফিরে গেলাম রাত্রের ট্রেনেও। কিন্তু, কিন্তু যাই কী করে? যেতে তো টাকা লাগবে টাকা কই আমার?
কল্কেকাশি এই তথ্য বহুক্ষণ আগেই জেনেছেন। তাঁর কাছে এ সংবাদের কোনও নূতনত্ব ছিল না।
আপনাকে আপনি, আমাকে যুবকটি বাধা কাটিয়ে বলেই ফেলে অবশেষে আপনাকে সদাশয় ভদ্রলোক বলেই বোধ হচ্ছে। আপনি যদি আমায় বিশ্বাস করে বিশ্বাস করবেন কি না জানি না গোটা পঁচিশেক টাকা আমায়
হ্যাঁ, নিশ্চয়ই তোমাকে আমি দিতাম যদি তোমার কথায় আমার বিশ্বাস হত। মুশকিলটা কোথায় জানো? তোমার হোটেল হারানোয় নয় টুথপেস্ট কিনতে বেরোনোতেও না রূঢ় অপ্রিয় সত্যটা বলবেন কি না তিনি ভাবেন।
তা হলে?
মুশকিল হয়েছে এই যে, সবই ঠিক, কিন্তু তুমি যে টুথপেস্টটা কিনেছ সেইটাই কেবল দেখাতে পারছ না।
কল্কেকাশি মৃদু মধুর হাসেন, কাহিনিটা ফেঁদেছিলে মন্দ না ওস্তাদ গল্পকারের মতোই। কিন্তু তোমার প্লটের ওইখানটাতেই গলদ রয়ে গেছে। আসল জায়গাটাতেই কাঁচা রেখে দিয়েছো। সেইজন্যেই ধরা পড়ে গেলে। বুঝতে পারছি, এখনও ততটা পাকা হয়ে উঠতে পারোনি, বালক।
কল্কেকাশির অভিযোগের সঙ্গে সঙ্গেই ছেলেটি চমকে যায়, জামার পকেটে হাত পুরে দেয় চট করে আর তারপরেই সে লাফিয়ে ওঠে।
কোথায় হারালাম তা হলে? ককিয়ে ওঠে সে, টুথপেস্ট?
এক বিকেলের মধ্যে এক বন্ধুর বাড়ি, একটা হোটেল আর এক প্যাকেট টুথপেস্ট একসঙ্গে হারানো বড়ো কম বাহাদুরি নয়!
কল্কেকাশি আরও কী বলতে যাচ্ছিলেন, কিন্তু ছেলেটি শোনবার জন্য অপেক্ষা করে না। সবেগে সেখান থেকে চলে যায়।
হ্যাঁ, বাহাদুরই তোমায় বলতাম যদি শেষরক্ষা করতে পারতে। দেশ থেকে সদ্য ট্রেনে আসা, টুথপেস্ট কিনতে বেরোনো, হোটেল হারিয়ে ফেলা সবই ঠিকঠাক করেছ, গল্পটা বানিয়েওছো মন্দ না। বলেছোও বেশ গুছিয়ে গড়গড় করে কোথাও না একটুও আটকে। সমস্তই নিখুঁত, কেবল ওই সামান্য একটুখানি ত্রুটির জন্যে সব ভেস্তে গেল। আরও একটু বুদ্ধি খরচ করে আগে থেকে আনকোরা টুথপেস্টের একটা চকচকে প্যাকেট দোকানের ক্যাশমেমো-সমেত নিজের পকেটে মজুত রাখতে তা হলে, বলতে কী, আমি তোমাকে উদীয়মান প্রতিভাই বলতাম। তোমার জন্যে তা হলে আর আমার ভাবনা ছিল না। নিজের লাইনেই করে খেতে পারতে তুমি।
দীর্ঘনিশ্বাস ফেলে কল্কেকাশি বেঞ্চি ছেড়ে ওঠেন। আর, প্রায় সঙ্গে সঙ্গেই তাঁর নজরে কী যেন পড়ে। বেঞ্চির তলায় মোড়কে মোড়া, লম্বাকৃতি, কী ওটা? টুথপেস্টের প্যাকেট না? হাতে তুলে দেখেন তাই তো! টুথপেস্টই তো! দোকানের ক্যাশমেমো জড়ানো সদ্য কেনা যে, তার কোনও ভুল নেই। বোঝা গেল, ছেলেটি যে-সময়ে গা-ঝাঁকি দিয়ে ধপ করে বসেছিল, সেই সময়েই এটা পাঞ্জাবির পকেট থেকে টপকে ধরাশায়ী হয়েছে।
নাঃ, ছেলেটাকে খুঁজে বার করতে হল! একটু এদিক-ওদিক তাকাতেই গোলদিঘির আর এক ধারে পাত্তা মিলল তার।
ওহে, শোনো শোনো! কল্কেকাশি তার কাছে গিয়ে ডাকলেন।
যুবকটি উদ্ধতভাবে ফিরে তাকাল।
তোমার গল্পের প্রধান সাক্ষী এসে পৌঁছেছে। এই বলে প্যাকেটটা তিনি তার হাতে তুলে দিলেন এই নাও তোমার পেস্ট। বেঞ্চির তলাতেই পড়ে ছিল। তুমি চলে আসার পর এটা চোখে পড়ল আমার। যাক গে যেতে দাও তোমাকে অযথা সন্দেহ করেছি বলে মনে কিছু কোরো না। তোমার টাকার দরকার ছিল বলছিলে এই বলে কল্কেকাশি তাঁর পকেট হাতড়ে নোটে টাকায় রেজকিতে যা ছিল তার হাতে দিয়ে বললেন, টাকা কুড়ি-বাইশ হবে। এ দিয়ে তুমি দেশে পৌঁছতে পারবে। তারপর সেখান থেকে এই নাও আমার কার্ড এতে আমার নাম ঠিকানা লেখা আছে। বাড়ি পৌঁছে তারপর আমার টাকাটা মানি অর্ডারে তোমার সুবিধেমতো ফেরত পাঠিও। তা হলেই হবে।
ভাগ্যিস টুথপেস্টটা আপনি পেয়েছিলেন! এই বলে ছেলেটি টাকাটা নিয়ে তো তো করে কী যেন বলল ধন্যবাদের ভাষাই হয়তো বা বলেই চোঁ চোঁ করে ছুটল। দেখতে-না-দেখতে ভিড়ের মধ্যে মিলিয়ে গেল।
ট্রেন ধরতেই ছুটেছে! কল্কেকাশি বললেন আপন মনে। যাক! তিনিও গোলদিঘিতে আরও দু-এক চক্কর মেরে বাড়ি ফিরবেন। ঘুরতে ঘুরতে, ঘুরপাক খাওয়ার মুখে সেই ভূতপূর্ব বেঞ্চির কাছাকাছি আসতেই আর এক অভূতপূর্ব দৃশ্য তাঁর নজরে পড়ল। এক ব্যক্তি অত্যন্ত ব্যগ্র, সতৃষ্ণ দৃষ্টিতে বেঞ্চির নীচে, তার আশেপাশে, চারিধারে ভারী উঁকিঝুঁকি মারছে।
দেখামাত্রই লোকটিকে তিনি চিনলেন। ছেলেটির আবির্ভাবের আগে এই লোকটিই বেঞ্চিতে তাঁর পাশে বসেছিল।
আপনার কি কিছু হারিয়েছে নাকি? কী খুঁজছেন অত করে?
হ্যাঁ মশাই, এইমাত্র কেনা লোকটি আর্তকণ্ঠে জানায়, একটা টুথপেস্টের প্যাকেট।
সামলাতে কল্কেকাশির সময় লাগে। তিনি কিছু বলতে পারেন না। লোকটিই বলে যায়, টুথপেস্টের জন্যে তত না, ওটা হারানোর জন্যে নয়। কিন্তু ওর মধ্যে, ওই প্যাকেটের ভিতরে, আমার আজকের পাওয়া মাইনে এ মাসের পুরো বেতন
ক-খানা নোট ছিল?
আজ্ঞে, আটখানা দশ টাকার নোট এ মাসের মাইনের সবটাই। ভারী পকেট মারে আজকাল, ভাবলুম প্যাকেটের মধ্যে টাকাটা রাখলে নিরাপদে থাকবে
কাহিনিটার এ পর্যন্ত এক বিখ্যাত লেখকের। তাঁর নাম সাকি৬ তাঁরই গল্পের ছায়ায় এটি লেখা। এখন, সাকির বাকি গল্পটা।
কেরানিটির কথা শুনে কল্কেকাশি গুম হয়ে গেলেন। বললেন, হুঁ । বুঝেছি। দেখুন, আপনার টাকাটা খোয়া যাওয়ার জন্যে আমিই দায়ী। আপনি এক কাজ করুন, আমার সঙ্গে চলুন আমি আপনার ক্ষতিপূরণ করে দেব। আমি অবশ্যি কলকাতার বাইরে থাকি ডায়মন্ডহারবার রোডেই তা হলেও আমার বাড়ি খুব বেশি দূরে নয়। সঙ্গে গাড়ি আছে। ফিরতি বাস পাবেন।
ডায়মন্ডহারবার৭ রোড ধরে কল্কেকাশির মোটর তিরবেগে ছুটছিল। শহর ছাড়িয়ে শহরতলি পেরিয়ে একটানা পিচ-ঢালা পথের বুকের ওপর দিয়ে। দু-ধারেই ফাঁকা, নির্জন রাস্তা, মাঝে মাঝে এক-আধখানা বাড়ি। বাগানবাড়িই বেশিরভাগ।
কল্কেকাশি বেপরোয়া গাড়ি চালাচ্ছেন। কেরানিটি তাঁর পাশে বসে চুপচাপ।
ভাবতে ভাবতে চলেছেন কল্কেকাশি। নাঃ, মানুষের রহস্য বোঝা দায় জীবনের রহস্যের মতোই জটিল। মানুষের না হলেও, অন্তত বদলোকেদের আদি-অন্ত পেয়েছেন বলে নিজের সম্বন্ধে যে উচ্চ ধারণা তাঁর ছিল সেই গর্ব আজ চূর্ণ হয়েছে। নাঃ, মানুষ চেনা বড়ো কঠিন।
হঠাৎ কল্কেকাশির কেমন একটা খটকা লাগল। পাশ্ববর্তীর দিকে তিনি একবার ভ্রূক্ষেপ করলেন। গোলদিঘির সেই যুবকটি না-হয় এক নম্বরের ঠক, কিন্তু এই লোকটিই কি খাঁটি?
সন্দেহ হতেই নিজের বাঁ পকেটে তিনি হাত পুরে দিলেন হুম, ঠিক! ঠিকই তো! অবিকল যা ভেবেছেন!
তাঁর সন্দেহ অমূলক নয়।
অমনি ডান পকেট থেকে তাঁর রিভলবার বার হয়ে এল।গোয়েন্দাদের পকেটে আর কিছু থাক বা না থাক, পিস্তল আর হাতকড়া সর্বদাই লেগে থাকে।) লোকটির দিকে সেটি উঁচিয়ে তিনি বললেন, কই, ঘড়ি চেন সব দেখি!
লোকটিও অমনি একটুও দেরি না করে নিজের পকেট থেকে ঘড়ি চেন বার করে দেয় বিনা বাক্যব্যয়ে।
ডান পকেট থেকে হাতকড়া মুক্ত করে কেরানিটির যুক্ত হাতে পরিয়ে দেন কল্কেকাশি। তারপর মোটর থামিয়ে পথের মাঝখানেই নামিয়ে দেন তাকে।
দয়া করে তোমায় আর পুলিশে দিলাম না। এখান থেকে হাতকড়া-হাতে পায়ে হেঁটে বাড়ি ফেরো। এই তোমার যোগ্য শাস্তি।
হ্যাঁ, কে এখন এমন সময় থানা-পুলিশ করে! সে সবের হয়রানির চেয়ে এই ভালো। এর শয়তানির ঢের সাজা দেওয়া হয়েছে। এখান থেকে কলকেতা এতখানি পথ করজোড় আর জোর করে হাঁটানো বড়ো কম শাস্তি না।
তা ছাড়া, তাঁর মতো ধুরন্ধর গোয়েন্দার ট্যাঁক থেকেও ঘড়ি চেন চুরি যায় নিজের এত বড়ো বাহাদুরির পরিচয় থানা পুলিশে, কোন মুখে জানাতে যাবেন? এ খবর জানাজানি হওয়ার উৎসাহ তাঁর ছিল না।
যেমন কর্ম তেমনি ফল! মরুকগে ব্যাটা সারা রাস্তা নিজের সঙ্গে হাতাহাতি করে! এই বলে তিনি আরও জোরে গাড়ি চালিয়ে দিলেন। থামলেন এসে সটান বাড়িতে।
বাড়ির ভিতরে পা না বাড়াতেই তাঁর ছোট ছেলে ছুটে এল, বাবা! তোমার চেনঘড়িটা৮ তুমি আজ নিয়ে যাওনি যে? টেবিলের ওপর ফেলে রেখে গেছো! হাতে পেয়ে আজ ওটাকে আমি ভালো করে সারিয়ে রেখেছি। তুমি তো বলো যে ভালো ঘড়ি আরও ভালো করা যায় না! কিন্তু দেখবে এসো কেমন মেরামত করেছিল একবার! ঢাকনি-টাকনি সমস্ত এঁটে দিয়েছি তেমনি করে। কেবল একটা সুতোর মতন সরু তার গোল-পাকানো কিন্তু বেশ লম্বা সেটাকে কিছুতেই আর ভিতরে আঁটানো গেল না। তা না যাক, তাতে কিছু যায় আসে না। কাঁটা-টাটা তোমার সব ঠিক আছে।

টীকা
১. হুঁকাকাশি জাপানি গোয়েন্দা মি. হুকাকাশিকে হুঁকাকাশি করে দেওয়া শিব্রামী মজা ছাড়া কিছু না। সম্ভবত কল্কেকাশির কল্কের সঙ্গে মেলাতেই হুঁকা-র প্রবর্তন। জাপানের এই বিখ্যাত ক্রিমিনোলজিস্ট তথা গোয়েন্দা হলেন সাহিতিক্যক মনোরঞ্জন ভট্টাচার্যের লেখা পাঁচটি গোয়েন্দা গল্প এবং তিনটি গোয়েন্দা উপন্যাসের চরিত্র। একেবারে বাঙালিদের মতো জীবন যাপনে অভ্যস্ত এই গোয়েন্দাপ্রবরের আস্তানা ছিল স্কটিশ চার্চ কলেজের পেছনে ডাফ স্ট্রিটে। তাঁর শাগরেদ রণজিৎ কলকাতার বিখ্যাত ফুটবল খেলোয়াড়।
২. গোলদিঘি উত্তর কলকাতার কলেজ স্ট্রিট অঞ্চলে প্রেসিডেন্সি কলেজের বিপরীতে ও হিন্দু স্কুলের দক্ষিণে অবস্থিত প্রাচীন সরোবর। পূর্বতন মালিকের নামে এর পরিচিতি ছিল মাধববাবু-কা-তালাও নামে। নামে গোলদিঘি হলেও বর্তমান আকৃতি চতুষ্কোণ। প্রচলিত নাম কলেজ স্কোয়ার। কারণ নিকটে একাধিক কলেজ অবস্থিত। বর্তমানে সরকারিভাবে বিদ্যাসাগর সরোবর নাম রাখা হয়েছে। সংলগ্ন বাগান ও চলনপথ হয়েছে বিদ্যাসাগর উদ্যান।
৩. হ্যারিসন রোড বলা যেতে পারে হাওড়া স্টেশন এবং শিয়ালদহ স্টেশনের সংযোগকারী রাস্তা। হাওড়া ব্রিজের পূর্ব প্রান্ত থেকে প্রায় সরলরেখায় পশ্চিমমুখো গিয়ে শেষ হয়েছে শিয়ালদহ স্টেশনে। এই রাস্তা নির্মাণের আগে এর একাংশে সেন্ট্রাল রোড নামে একটি রাস্তা অবস্থান করত। কিন্তু এই রাস্তা নির্মাণ সম্পূর্ণ হওয়ার পর, ১৮৯২ সালে এটি পরিচিত হয় পুরসভার চেয়ারম্যান স্যর লেল্যান্ড হ্যারিসনের নামে। ১৯৬৬ সালে এই রাস্তার নতুন নামকরণ হয় মহাত্মা গান্ধি রোড।
৪. মির্জাপুর কলুটোলা স্ট্রিটের পূর্বদিক থেকে গোলদিঘি বা কলেজ স্কোয়ার ঘেঁষে আমহার্স্ট স্ট্রিট এবং হ্যারিসন রোড অতিক্রম করে যে রাস্তাটি সার্কুলার রোড বা আচার্য প্রফুল্লচন্দ্র রোডে পড়েছে তারই নাম ছিল মীর্জাপুর স্ট্রিট। বর্তমান নাম সূর্য সেন স্ট্রিট। এই রাস্তার লাগোয়া কিছু অঞ্চল মীর্জাপুর নামে পরিচিত।
৫. আমহার্স্ট স্ট্রিট  বউবাজার স্ট্রিট থেকে উত্তরমুখো এই রাস্তার নাম ছিল আর্মস হাউস স্ট্রিট। পরে লর্ড আমহার্স্টের নামে এর নামকরণ করা হয়। ১৯৬৮-র ফেব্রুয়ারি মাস থেকে এই রাস্তার নাম হয়েছে রাজা রামমোহন সরণি।
৬. সাকি  ইংরেজ সাহিত্যিক হেক্টর হিউ মনরো১৮৭৯-১৯১৬)। ছদ্মনাম সাকিSaki)। এডোয়ার্ডিয়ান ইংল্যান্ডের সমাজ ও সংস্কৃতির প্রতি ব্যঙ্গ ফুটে উঠতো তাঁর লেখা। ছোটোগল্প রচনায় অসম্ভব দক্ষ সার্কি-র লেখার তুলনা হয় ওহেনরি বা ডরোথি পার্কারের লেখা গল্পের সঙ্গে।
৭. ডায়মন্ডহারবার রোড  কলকাতার খিদিরপুর অঞ্চল থেকে প্রায় পঞ্চাশ কিলোমিটার দূরবর্তী ডায়মন্ডহারবার পর্যন্ত বিস্তৃত রাজপথ মোমিনপুর, ইকবালপুর, তারাতলা, বেহালা, জোকা, পৈলান, আমতলা, শিরাকোল, উস্তি, সরিষা প্রভৃতি অঞ্চলের ওপর দিয়ে ডায়মন্ডহাবড়ায় পৌঁছেছে। বর্তমানে এই রাস্তা হাওড়া জেলার কোনা অঞ্চলে দুই ও ছয় নং জাতীয় সড়কের সংযোগস্থল থেকে শুরু হয়ে দক্ষিণ চব্বিশ পরগনার বকখালি পর্যন্ত বিস্তৃত ১১৭ নং ন্যাশনাল হাইওয়ের অংশভুক্ত।
৮. চেন ঘড়ি  সোনার বা অন্য ধাতুর তৈরি চেনের প্রান্তে বাঁধা পকেট ঘড়ি। ঘড়ি পকেটে রেখে চেন বাইরে ঝুলিয়ে রেখে প্রদর্শনের প্রচলন ছিল। ইংল্যান্ডের রানি ভিক্টোরিয়ার স্বামী প্রিন্স অ্যালবার্ট এই ধরনের ঘড়ি ব্যবহার করতেন। তাই এর পরিচিতি ছিল অ্যালবার্ট চেন নামে।
হুঁকাকাশি১ একজন নামজাদা গোয়েন্দা। আমাদের কল্কেকাশি তাঁরই ভায়রাভাই। তপ্ত কল্কের মতো গনগনে আর কাশির মতো খনখনে তাঁর দাপট। তাঁর নামডাকও ভায়রার চেয়ে কিছু কম যায় না।
টিকটিকি হিসেবে তিনিও কিছু কম নন। অনেক খুনের তিনি কিনারা করেছেন খুনির কিনারে না গিয়েও। কত ডাকাতকে তিনি কাত করেছেন, চোরকে ছেঁচড়ে এনেছেন দেখতে-না-দেখতে। কত রাহাজানির সুরাহা করেছেন জানাজানি হওয়ার আগেই।
বদলোক তিনি এক পলক তাকালেই টের পান। তাঁর চোখের সামনে সব পরিষ্কার। সমস্ত রহস্য, সবকিছুর হদিস, সরকারি পুলিশে যেসব তথ্যের ঠাঁই পায় না, থ হয়ে থাকে, শেষ পর্যন্ত তাদের তাঁর কাছেই ছুটতে হয়। তিনি শখের গোয়েন্দা হলেও সখ্যের খাতিরে, জলের মতো তাদের সব সমস্যা সমাধান করে দেন।
এহেন ডিটেকটিভ কল্কেকাশি এইমাত্র গোলদিঘিতে২ এসে বসেছেন। কোনও গোলমালের খোঁজে নয়, হাওয়া খাওয়ার মতলবে। মির্জাপুরের মোড়ে তাঁর টু-সিটারে চাবি মেরে রেখে, এখানে এসে একটু বিশ্রাম করবেন এখন।
বেঞ্চে তাঁর অদূরে আধময়লা জামাকাপড়ে আধাবয়সি এক ভদ্রলোক একমনে কী ভাবছিল। ভাবতে ভাবতে উঠে গেল লোকটা। দিঘির এক কোণের গেট দিয়ে বেরিয়ে গেল সে। লোকটা উঠে যেতেই এক ছোকরা এসে তাঁর শূন্যস্থান পূর্ণ করল। ধপ করে বেঞ্চির ওপর বসে পড়ে সে বললে, ধুত্তোর!
বিরক্তিব্যঞ্জক তার ওই অর্ধস্ফুট আর্তনাদের মধ্যে এমন কিছু ছিল যে কল্কেকাশি কান না দিয়ে পারলেন না।
তুমি কী কোনও অসুবিধেয় পড়েছ? তিনি জিগ্যেস করলেন ছেলেটাকে।
অসুবিধে বলে! বলল ছেলেটি যা মুশকিলে পড়েছি মশাই! এমন অবস্থায় পড়লে কারো মাথার ঠিক থাকে?
কী হয়েছে শুনি তো?
শুনবেন তা হলে? এমন বিপদে মানুষ পড়ে! শুনুন তবে। পশ্চিম থেকে আজ দুপুরে এসে নেমেছি কলকাতায়। চেনা এক বন্ধুর বাড়ি উঠব এই স্থির। বছর-দুই আগে আর একবার যখন এসেছিলাম তাদের বাড়িতেই ছিলাম। আজ সেখানে গিয়ে দেখি এই তো খানিক আগেই মশাই কোথায় সেই বাড়ি, কোথায় কী! বন্ধুরও কোনও পাত্তা নেই।
বলো কী হে! খুন-টুন করে ফেরার নাকি তোমার সেই বন্ধুটি? কল্কেকাশি উচ্চকিত হন কিন্তু বাড়ি? বাড়িও নেই? বাড়ি-অব্দি লোপাট?
বাড়ির পলায়ন কল্কেকাশির কাছে ভালো লাগল না। একটু বাড়াবাড়িই বলে মনে হল। বাড়ির পালাবার কী প্রয়োজন ছিল? অ্যাঁ?
না, না, তা কী করে হয়! বাড়ি ঠিকই আছে। কোথাও যায়নি, যেতে পারে না। বাড়ি হচ্ছে ফেরার জায়গা, বাড়ি কি ফেরার হতে পারে? তুমি ভালো করে খুঁজে দ্যাখো গে।
খুজঁতে কি আর বাকি রেখেছি মশাই? খোঁজবার কোনও কসুর করিনি যুবকটি জানায়। কিন্তু খুঁজে কী হবে? যেখানে বন্ধুর বাড়ি ছিল সেখানে সিনেমা হাউস হচ্ছে, নিজের চোখেই দেখে এলাম। আপনি কি এর পরেও খুঁজতে বলেন সে জানতে চায়।
হ্যাঁ, এরকম প্রায় ঘটে থাকে বটে কল্কেকাশি এতক্ষণে আঁচ পান। কাল যেখানে ছিল চায়ের দোকান, আজ সেখানে ডাইং ক্লিনিং। আজ যেখানে চুল-ছাঁটার সেলুন, কাল সেখানে দেখবে রেস্তোরাঁ। কাঁচির খচখচানির জায়গায় কাঁটা চামচের ঠনৎকার। আসল ব্যাঙ্ক ভেবে আজ যেখানে তোমার টাকা রাখলে, কাল দেখবে, আসলে সেটা রিভারব্যাঙ্ক ছাড়া কিছু না। তোমার যথা সর্বস্বই জলাঞ্জলি! যে যা পাচ্ছে, যেখানে পাচ্ছে, যাকে পাচ্ছে, মেরেধরে কেড়েকুড়ে নিয়ে সরে পড়ছে আকচারই তো দেখা যায়। তুমি এক কাজ করো, ভালো একটা হোটেল দেখে ওঠ-গে।
উঠেছিলাম তো। ট্যাক্সি-ড্রাইভারই তার জানা এক হোটেলে তুলে নিয়ে গেছল। হোটেলে আমার ঘরে ব্যাগ সুটকেস বিছানা মালপত্তর সব রেখে আমি একটা টুথপেস্ট কিনতে বেরিয়েছি তারপর, তারপর আর কী বলব! সেই হোটেল আর খুঁজে পাচ্ছিনে এখন।
হোটেলের নাম কী? কল্কেকাশি জিগ্যেস করলেন।
তা-ই তো মনে পড়ছে না মশাই, নাম মনে থাকলে তো হতই। তবে আর মুশকিল কীসের?
এ আর মুশকিল কী? এই গোলদিঘির আশপাশ হ্যারিসন রোড৩, মির্জাপুর৪, আমহার্স্ট স্ট্রিট৫ সব হোটেলে ভর্তি। এইখানেই যত রাজ্যের হোটেল আর বোর্ডিং হাউস। তবে একটা তো হোটেল নয়, একটু ঘুরতে হবে এই যা। বাড়িটা দেখলে তো চিনতে পারবে?
সেইখানেই তো গোল, মশাই! কী রঙের, কোন ঢঙের, কী রকমের, ক-তলা বাড়ি কিছুই ভালো করে দেখিনি। কাছেপিঠেই একটা টুথপেস্ট কিনে ফিরে আসব। ভালো করে চিনে রাখবার দরকারও মনে করিনি
এখন দেখছ সব চিনেম্যান কাউকেই চেনা যাচ্ছে না! বটে!?
তারপর এ-দোকান সে-দোকান করতে করতে কখন রাস্তাটা গুলিয়ে গেছে
তা হলে তো গোল বাধিয়েছ সত্যিই! বেশ একখানা গোল বাধিয়ে এই গোলদিঘিতে এসে আমাকে বাধিত করেছ! পরের বাক্যটি কল্কেকাশি আর প্রকাশ করেন না; নিজের মনেই বলেন।
খুন খারাপির কিনারায় ওস্তাদ কল্কেকাশির বাড়ি খুঁজতে বেরুবার সাধ হয় না। গরু খোঁজা আর বাড়ি খোঁজায় কার উৎসাহ হয়? তার ওপরে গরুর জন্যে বাড়ি খুঁজতে হলেই তো হয়েছে!
আরও মুশকিল, বাড়িটা তো চিনে রাখিইনি ছেলেটি বলতে থাকে, তারপর কোন রাস্তায় যে তাও জানিনে। অথচ আমার জিনিসপত্র সব সেই হোটেলেই থেকে গেল। টাকাকড়ি যা কিছু এখন কী যে করি!
কী আর করবে! ফিরে যাও। যেখান থেকে এসেছ সেইখানেই ফেরত যাও পত্রপাঠ। নিজের বাড়ি ফিরে যাওয়া ছাড়া এখন আর কী করবার আছে? তবে হ্যাঁ, কাছাকাছি থানায় একটা খবর দিয়ে যেতে পারো। পুলিশ যদি তোমার হোটেল আর জিনিসপত্রের সন্ধান পায় তোমার দেশের ঠিকানায় পাঠিয়ে দেবে।
তা না-হয় গেলাম। পুলিশেও খবর দিয়ে গেলাম না হয়। দেশেই ফিরে গেলাম রাত্রের ট্রেনেও। কিন্তু, কিন্তু যাই কী করে? যেতে তো টাকা লাগবে টাকা কই আমার?
কল্কেকাশি এই তথ্য বহুক্ষণ আগেই জেনেছেন। তাঁর কাছে এ সংবাদের কোনও নূতনত্ব ছিল না।
আপনাকে আপনি, আমাকে যুবকটি বাধা কাটিয়ে বলেই ফেলে অবশেষে আপনাকে সদাশয় ভদ্রলোক বলেই বোধ হচ্ছে। আপনি যদি আমায় বিশ্বাস করে বিশ্বাস করবেন কি না জানি না গোটা পঁচিশেক টাকা আমায়
হ্যাঁ, নিশ্চয়ই তোমাকে আমি দিতাম যদি তোমার কথায় আমার বিশ্বাস হত। মুশকিলটা কোথায় জানো? তোমার হোটেল হারানোয় নয় টুথপেস্ট কিনতে বেরোনোতেও না রূঢ় অপ্রিয় সত্যটা বলবেন কি না তিনি ভাবেন।
তা হলে?
মুশকিল হয়েছে এই যে, সবই ঠিক, কিন্তু তুমি যে টুথপেস্টটা কিনেছ সেইটাই কেবল দেখাতে পারছ না।
কল্কেকাশি মৃদু মধুর হাসেন, কাহিনিটা ফেঁদেছিলে মন্দ না ওস্তাদ গল্পকারের মতোই। কিন্তু তোমার প্লটের ওইখানটাতেই গলদ রয়ে গেছে। আসল জায়গাটাতেই কাঁচা রেখে দিয়েছো। সেইজন্যেই ধরা পড়ে গেলে। বুঝতে পারছি, এখনও ততটা পাকা হয়ে উঠতে পারোনি, বালক।
কল্কেকাশির অভিযোগের সঙ্গে সঙ্গেই ছেলেটি চমকে যায়, জামার পকেটে হাত পুরে দেয় চট করে আর তারপরেই সে লাফিয়ে ওঠে।
কোথায় হারালাম তা হলে? ককিয়ে ওঠে সে, টুথপেস্ট?
এক বিকেলের মধ্যে এক বন্ধুর বাড়ি, একটা হোটেল আর এক প্যাকেট টুথপেস্ট একসঙ্গে হারানো বড়ো কম বাহাদুরি নয়!
কল্কেকাশি আরও কী বলতে যাচ্ছিলেন, কিন্তু ছেলেটি শোনবার জন্য অপেক্ষা করে না। সবেগে সেখান থেকে চলে যায়।
হ্যাঁ, বাহাদুরই তোমায় বলতাম যদি শেষরক্ষা করতে পারতে। দেশ থেকে সদ্য ট্রেনে আসা, টুথপেস্ট কিনতে বেরোনো, হোটেল হারিয়ে ফেলা সবই ঠিকঠাক করেছ, গল্পটা বানিয়েওছো মন্দ না। বলেছোও বেশ গুছিয়ে গড়গড় করে কোথাও না একটুও আটকে। সমস্তই নিখুঁত, কেবল ওই সামান্য একটুখানি ত্রুটির জন্যে সব ভেস্তে গেল। আরও একটু বুদ্ধি খরচ করে আগে থেকে আনকোরা টুথপেস্টের একটা চকচকে প্যাকেট দোকানের ক্যাশমেমো-সমেত নিজের পকেটে মজুত রাখতে তা হলে, বলতে কী, আমি তোমাকে উদীয়মান প্রতিভাই বলতাম। তোমার জন্যে তা হলে আর আমার ভাবনা ছিল না। নিজের লাইনেই করে খেতে পারতে তুমি।
দীর্ঘনিশ্বাস ফেলে কল্কেকাশি বেঞ্চি ছেড়ে ওঠেন। আর, প্রায় সঙ্গে সঙ্গেই তাঁর নজরে কী যেন পড়ে। বেঞ্চির তলায় মোড়কে মোড়া, লম্বাকৃতি, কী ওটা? টুথপেস্টের প্যাকেট না? হাতে তুলে দেখেন তাই তো! টুথপেস্টই তো! দোকানের ক্যাশমেমো জড়ানো সদ্য কেনা যে, তার কোনও ভুল নেই। বোঝা গেল, ছেলেটি যে-সময়ে গা-ঝাঁকি দিয়ে ধপ করে বসেছিল, সেই সময়েই এটা পাঞ্জাবির পকেট থেকে টপকে ধরাশায়ী হয়েছে।
নাঃ, ছেলেটাকে খুঁজে বার করতে হল! একটু এদিক-ওদিক তাকাতেই গোলদিঘির আর এক ধারে পাত্তা মিলল তার।
ওহে, শোনো শোনো! কল্কেকাশি তার কাছে গিয়ে ডাকলেন।
যুবকটি উদ্ধতভাবে ফিরে তাকাল।
তোমার গল্পের প্রধান সাক্ষী এসে পৌঁছেছে। এই বলে প্যাকেটটা তিনি তার হাতে তুলে দিলেন এই নাও তোমার পেস্ট। বেঞ্চির তলাতেই পড়ে ছিল। তুমি চলে আসার পর এটা চোখে পড়ল আমার। যাক গে যেতে দাও তোমাকে অযথা সন্দেহ করেছি বলে মনে কিছু কোরো না। তোমার টাকার দরকার ছিল বলছিলে এই বলে কল্কেকাশি তাঁর পকেট হাতড়ে নোটে টাকায় রেজকিতে যা ছিল তার হাতে দিয়ে বললেন, টাকা কুড়ি-বাইশ হবে। এ দিয়ে তুমি দেশে পৌঁছতে পারবে। তারপর সেখান থেকে এই নাও আমার কার্ড এতে আমার নাম ঠিকানা লেখা আছে। বাড়ি পৌঁছে তারপর আমার টাকাটা মানি অর্ডারে তোমার সুবিধেমতো ফেরত পাঠিও। তা হলেই হবে।
ভাগ্যিস টুথপেস্টটা আপনি পেয়েছিলেন! এই বলে ছেলেটি টাকাটা নিয়ে তো তো করে কী যেন বলল ধন্যবাদের ভাষাই হয়তো বা বলেই চোঁ চোঁ করে ছুটল। দেখতে-না-দেখতে ভিড়ের মধ্যে মিলিয়ে গেল।
ট্রেন ধরতেই ছুটেছে! কল্কেকাশি বললেন আপন মনে। যাক! তিনিও গোলদিঘিতে আরও দু-এক চক্কর মেরে বাড়ি ফিরবেন। ঘুরতে ঘুরতে, ঘুরপাক খাওয়ার মুখে সেই ভূতপূর্ব বেঞ্চির কাছাকাছি আসতেই আর এক অভূতপূর্ব দৃশ্য তাঁর নজরে পড়ল। এক ব্যক্তি অত্যন্ত ব্যগ্র, সতৃষ্ণ দৃষ্টিতে বেঞ্চির নীচে, তার আশেপাশে, চারিধারে ভারী উঁকিঝুঁকি মারছে।
দেখামাত্রই লোকটিকে তিনি চিনলেন। ছেলেটির আবির্ভাবের আগে এই লোকটিই বেঞ্চিতে তাঁর পাশে বসেছিল।
আপনার কি কিছু হারিয়েছে নাকি? কী খুঁজছেন অত করে?
হ্যাঁ মশাই, এইমাত্র কেনা লোকটি আর্তকণ্ঠে জানায়, একটা টুথপেস্টের প্যাকেট।
সামলাতে কল্কেকাশির সময় লাগে। তিনি কিছু বলতে পারেন না। লোকটিই বলে যায়, টুথপেস্টের জন্যে তত না, ওটা হারানোর জন্যে নয়। কিন্তু ওর মধ্যে, ওই প্যাকেটের ভিতরে, আমার আজকের পাওয়া মাইনে এ মাসের পুরো বেতন
ক-খানা নোট ছিল?
আজ্ঞে, আটখানা দশ টাকার নোট এ মাসের মাইনের সবটাই। ভারী পকেট মারে আজকাল, ভাবলুম প্যাকেটের মধ্যে টাকাটা রাখলে নিরাপদে থাকবে
কাহিনিটার এ পর্যন্ত এক বিখ্যাত লেখকের। তাঁর নাম সাকি৬ তাঁরই গল্পের ছায়ায় এটি লেখা। এখন, সাকির বাকি গল্পটা।
কেরানিটির কথা শুনে কল্কেকাশি গুম হয়ে গেলেন। বললেন, হুঁ । বুঝেছি। দেখুন, আপনার টাকাটা খোয়া যাওয়ার জন্যে আমিই দায়ী। আপনি এক কাজ করুন, আমার সঙ্গে চলুন আমি আপনার ক্ষতিপূরণ করে দেব। আমি অবশ্যি কলকাতার বাইরে থাকি ডায়মন্ডহারবার রোডেই তা হলেও আমার বাড়ি খুব বেশি দূরে নয়। সঙ্গে গাড়ি আছে। ফিরতি বাস পাবেন।
ডায়মন্ডহারবার৭ রোড ধরে কল্কেকাশির মোটর তিরবেগে ছুটছিল। শহর ছাড়িয়ে শহরতলি পেরিয়ে একটানা পিচ-ঢালা পথের বুকের ওপর দিয়ে। দু-ধারেই ফাঁকা, নির্জন রাস্তা, মাঝে মাঝে এক-আধখানা বাড়ি। বাগানবাড়িই বেশিরভাগ।
কল্কেকাশি বেপরোয়া গাড়ি চালাচ্ছেন। কেরানিটি তাঁর পাশে বসে চুপচাপ।
ভাবতে ভাবতে চলেছেন কল্কেকাশি। নাঃ, মানুষের রহস্য বোঝা দায় জীবনের রহস্যের মতোই জটিল। মানুষের না হলেও, অন্তত বদলোকেদের আদি-অন্ত পেয়েছেন বলে নিজের সম্বন্ধে যে উচ্চ ধারণা তাঁর ছিল সেই গর্ব আজ চূর্ণ হয়েছে। নাঃ, মানুষ চেনা বড়ো কঠিন।
হঠাৎ কল্কেকাশির কেমন একটা খটকা লাগল। পাশ্ববর্তীর দিকে তিনি একবার ভ্রূক্ষেপ করলেন। গোলদিঘির সেই যুবকটি না-হয় এক নম্বরের ঠক, কিন্তু এই লোকটিই কি খাঁটি?
সন্দেহ হতেই নিজের বাঁ পকেটে তিনি হাত পুরে দিলেন হুম, ঠিক! ঠিকই তো! অবিকল যা ভেবেছেন!
তাঁর সন্দেহ অমূলক নয়।
অমনি ডান পকেট থেকে তাঁর রিভলবার বার হয়ে এল।গোয়েন্দাদের পকেটে আর কিছু থাক বা না থাক, পিস্তল আর হাতকড়া সর্বদাই লেগে থাকে।) লোকটির দিকে সেটি উঁচিয়ে তিনি বললেন, কই, ঘড়ি চেন সব দেখি!
লোকটিও অমনি একটুও দেরি না করে নিজের পকেট থেকে ঘড়ি চেন বার করে দেয় বিনা বাক্যব্যয়ে।
ডান পকেট থেকে হাতকড়া মুক্ত করে কেরানিটির যুক্ত হাতে পরিয়ে দেন কল্কেকাশি। তারপর মোটর থামিয়ে পথের মাঝখানেই নামিয়ে দেন তাকে।
দয়া করে তোমায় আর পুলিশে দিলাম না। এখান থেকে হাতকড়া-হাতে পায়ে হেঁটে বাড়ি ফেরো। এই তোমার যোগ্য শাস্তি।
হ্যাঁ, কে এখন এমন সময় থানা-পুলিশ করে! সে সবের হয়রানির চেয়ে এই ভালো। এর শয়তানির ঢের সাজা দেওয়া হয়েছে। এখান থেকে কলকেতা এতখানি পথ করজোড় আর জোর করে হাঁটানো বড়ো কম শাস্তি না।
তা ছাড়া, তাঁর মতো ধুরন্ধর গোয়েন্দার ট্যাঁক থেকেও ঘড়ি চেন চুরি যায় নিজের এত বড়ো বাহাদুরির পরিচয় থানা পুলিশে, কোন মুখে জানাতে যাবেন? এ খবর জানাজানি হওয়ার উৎসাহ তাঁর ছিল না।
যেমন কর্ম তেমনি ফল! মরুকগে ব্যাটা সারা রাস্তা নিজের সঙ্গে হাতাহাতি করে! এই বলে তিনি আরও জোরে গাড়ি চালিয়ে দিলেন। থামলেন এসে সটান বাড়িতে।
বাড়ির ভিতরে পা না বাড়াতেই তাঁর ছোট ছেলে ছুটে এল, বাবা! তোমার চেনঘড়িটা৮ তুমি আজ নিয়ে যাওনি যে? টেবিলের ওপর ফেলে রেখে গেছো! হাতে পেয়ে আজ ওটাকে আমি ভালো করে সারিয়ে রেখেছি। তুমি তো বলো যে ভালো ঘড়ি আরও ভালো করা যায় না! কিন্তু দেখবে এসো কেমন মেরামত করেছিল একবার! ঢাকনি-টাকনি সমস্ত এঁটে দিয়েছি তেমনি করে। কেবল একটা সুতোর মতন সরু তার গোল-পাকানো কিন্তু বেশ লম্বা সেটাকে কিছুতেই আর ভিতরে আঁটানো গেল না। তা না যাক, তাতে কিছু যায় আসে না। কাঁটা-টাটা তোমার সব ঠিক আছে।

টীকা
১. হুঁকাকাশি জাপানি গোয়েন্দা মি. হুকাকাশিকে হুঁকাকাশি করে দেওয়া শিব্রামী মজা ছাড়া কিছু না। সম্ভবত কল্কেকাশির কল্কের সঙ্গে মেলাতেই হুঁকা-র প্রবর্তন। জাপানের এই বিখ্যাত ক্রিমিনোলজিস্ট তথা গোয়েন্দা হলেন সাহিতিক্যক মনোরঞ্জন ভট্টাচার্যের লেখা পাঁচটি গোয়েন্দা গল্প এবং তিনটি গোয়েন্দা উপন্যাসের চরিত্র। একেবারে বাঙালিদের মতো জীবন যাপনে অভ্যস্ত এই গোয়েন্দাপ্রবরের আস্তানা ছিল স্কটিশ চার্চ কলেজের পেছনে ডাফ স্ট্রিটে। তাঁর শাগরেদ রণজিৎ কলকাতার বিখ্যাত ফুটবল খেলোয়াড়।
২. গোলদিঘি উত্তর কলকাতার কলেজ স্ট্রিট অঞ্চলে প্রেসিডেন্সি কলেজের বিপরীতে ও হিন্দু স্কুলের দক্ষিণে অবস্থিত প্রাচীন সরোবর। পূর্বতন মালিকের নামে এর পরিচিতি ছিল মাধববাবু-কা-তালাও নামে। নামে গোলদিঘি হলেও বর্তমান আকৃতি চতুষ্কোণ। প্রচলিত নাম কলেজ স্কোয়ার। কারণ নিকটে একাধিক কলেজ অবস্থিত। বর্তমানে সরকারিভাবে বিদ্যাসাগর সরোবর নাম রাখা হয়েছে। সংলগ্ন বাগান ও চলনপথ হয়েছে বিদ্যাসাগর উদ্যান।
৩. হ্যারিসন রোড বলা যেতে পারে হাওড়া স্টেশন এবং শিয়ালদহ স্টেশনের সংযোগকারী রাস্তা। হাওড়া ব্রিজের পূর্ব প্রান্ত থেকে প্রায় সরলরেখায় পশ্চিমমুখো গিয়ে শেষ হয়েছে শিয়ালদহ স্টেশনে। এই রাস্তা নির্মাণের আগে এর একাংশে সেন্ট্রাল রোড নামে একটি রাস্তা অবস্থান করত। কিন্তু এই রাস্তা নির্মাণ সম্পূর্ণ হওয়ার পর, ১৮৯২ সালে এটি পরিচিত হয় পুরসভার চেয়ারম্যান স্যর লেল্যান্ড হ্যারিসনের নামে। ১৯৬৬ সালে এই রাস্তার নতুন নামকরণ হয় মহাত্মা গান্ধি রোড।
৪. মির্জাপুর কলুটোলা স্ট্রিটের পূর্বদিক থেকে গোলদিঘি বা কলেজ স্কোয়ার ঘেঁষে আমহার্স্ট স্ট্রিট এবং হ্যারিসন রোড অতিক্রম করে যে রাস্তাটি সার্কুলার রোড বা আচার্য প্রফুল্লচন্দ্র রোডে পড়েছে তারই নাম ছিল মীর্জাপুর স্ট্রিট। বর্তমান নাম সূর্য সেন স্ট্রিট। এই রাস্তার লাগোয়া কিছু অঞ্চল মীর্জাপুর নামে পরিচিত।
৫. আমহার্স্ট স্ট্রিট  বউবাজার স্ট্রিট থেকে উত্তরমুখো এই রাস্তার নাম ছিল আর্মস হাউস স্ট্রিট। পরে লর্ড আমহার্স্টের নামে এর নামকরণ করা হয়। ১৯৬৮-র ফেব্রুয়ারি মাস থেকে এই রাস্তার নাম হয়েছে রাজা রামমোহন সরণি।
৬. সাকি  ইংরেজ সাহিত্যিক হেক্টর হিউ মনরো১৮৭৯-১৯১৬)। ছদ্মনাম সাকিSaki)। এডোয়ার্ডিয়ান ইংল্যান্ডের সমাজ ও সংস্কৃতির প্রতি ব্যঙ্গ ফুটে উঠতো তাঁর লেখা। ছোটোগল্প রচনায় অসম্ভব দক্ষ সার্কি-র লেখার তুলনা হয় ওহেনরি বা ডরোথি পার্কারের লেখা গল্পের সঙ্গে।
৭. ডায়মন্ডহারবার রোড  কলকাতার খিদিরপুর অঞ্চল থেকে প্রায় পঞ্চাশ কিলোমিটার দূরবর্তী ডায়মন্ডহারবার পর্যন্ত বিস্তৃত রাজপথ মোমিনপুর, ইকবালপুর, তারাতলা, বেহালা, জোকা, পৈলান, আমতলা, শিরাকোল, উস্তি, সরিষা প্রভৃতি অঞ্চলের ওপর দিয়ে ডায়মন্ডহাবড়ায় পৌঁছেছে। বর্তমানে এই রাস্তা হাওড়া জেলার কোনা অঞ্চলে দুই ও ছয় নং জাতীয় সড়কের সংযোগস্থল থেকে শুরু হয়ে দক্ষিণ চব্বিশ পরগনার বকখালি পর্যন্ত বিস্তৃত ১১৭ নং ন্যাশনাল হাইওয়ের অংশভুক্ত।
৮. চেন ঘড়ি  সোনার বা অন্য ধাতুর তৈরি চেনের প্রান্তে বাঁধা পকেট ঘড়ি। ঘড়ি পকেটে রেখে চেন বাইরে ঝুলিয়ে রেখে প্রদর্শনের প্রচলন ছিল। ইংল্যান্ডের রানি ভিক্টোরিয়ার স্বামী প্রিন্স অ্যালবার্ট এই ধরনের ঘড়ি ব্যবহার করতেন। তাই এর পরিচিতি ছিল অ্যালবার্ট চেন নামে।

দেহটা সব আগে চোখে পড়ল খানসামার। সে এক অভাবনীয় দৃশ্য! দশ বছর ধরে সে কাজ করছে এখানে ব্যাঙ্কের মালিকের পেয়ারের খানসামা হয়ে; কিন্তু এহেন দৃশ্য সে আর কখনো দেখেনি। দেহটা পড়ে রয়েছে খাবার ঘরের মেঝেয়। মালিকের নিজের দেহ।
ধরাশায়ী মালিক। চেয়ারটা ওলটানো। খাবার টেবিলে পিরিচের ওপরে একটা অমলেট আধ-খাওয়া পড়ে। ফলমূলরাও অবহেলায় পড়ে আছে। আর মালিক পড়ে আছেন অমলেটের থেকে পাঁচ হাত দূরে। তাঁর চোখ ঠিকরে বেরিয়ে আসছে। জিভ আধহাত বার করা। অমলেটের জন্যই লালায়িত কিনা ঠিক করে বলা কঠিন।
ইদানীং বদহজমি যাচ্ছিল মালিকের। মেজাজটাও হয়ে উঠেছিল তিরিক্ষে। অমলেটদের তিনি বিশেষ প্রীতির চক্ষে দেখতেন না। কাউকেই না। তা হলেও তিনি অমলেটের থেকে পাঁচ হাত পিছিয়ে থাকবেন এতটা ধারণা করা যায় না। খানসামা এগিয়ে মালিককে তুলে ধরতে গেল। আর, ধরতে না ধরতেই টের পেল যে এখানকার অন্নজল তার উঠেছে। মালিকের অধঃপতনের সঙ্গেই। তাকে অন্যত্র খানসামাগিরির চাকরি খুঁজতে হবে এখন।
কর্তার দেহরক্ষার জন্যে সে তেমন দুঃখবোধ করল না। ইদানীং তিনি এমন খিটখিটে হয়ে উঠেছিলেন, দিনরাতই তাঁর মেজাজ চড়ে থাকত। কী ঘরের আর কী আপিসের, সবার সঙ্গেই এমন রূঢ় ব্যবহার তিনি করতেন যে তাঁর তিরোধানে কারোই বিচলিত হওয়ার কথা নয়।
খানসামা গৃহস্বামিনীকে গিয়ে নিবেদন করল।
গিন্নি শুনে মর্মাহত হলেন কী সর্বনাশ! তিনি বললেন, টিকিটগুলো নষ্ট হল দেখছি, আজ তো আর তা হলে সিনেমায় যাওয়া যায় না!
খানসামা ঘাড় নাড়ল। না, আজকের দিনটার সিনেমা দেখা লোকচক্ষে খারাপ দেখায়।
কী করতে হবে এখন? শুধোলেন মালিকের স্ত্রী।
আমি যদ্দুর জানি মা, জবাব দিল খানসামা, মানে, গোয়েন্দা-কাহিনির বই পড়েই আমার জানা এ রকম অবস্থায় থানায় খবর দিতে হয় নাকি। পুলিশ ডাকাই নিয়ম।
হ্যাঁ, তাই বটে! বেসরকারি কোনও গোয়েন্দার সন্ধান না জানা থাকলে তাই করতে হয় বটে। নইলে সখের গোয়েন্দারাই এসে খুনের কিনারা করে দেয় পুলিশের এসে পড়বার আগেই। তাই নয় কি? তুমি কি বলো?
ডিটেকটিভ বইয়ে সেরকমও পড়েছি বটে। খানসামায় সায় দেয়।
তা হলে মিস্টার কল্কেকাশিকে ফোন করে খবর দাও। বিখ্যাত ডিটেকটিভ হুঁকাকাশির ভায়রা ভাই কল্কেকাশি। তাঁর চেয়ে বড়ো গোয়েন্দা আর কে আছে এখন? তা ছাড়া, কর্তার সঙ্গে ওঁর বন্ধুত্বও ছিল খুব।
শ্রীযুক্ত কল্কেকাশি মাঘের শীতে নিজেকে রাগ-এ জড়িয়ে বসেছিলেন আরামে এমন সময়ে এল ফোন। রাগান্বিত হয়েই তিনি টেলিফোনের সাড়া দিলেন। কিন্তু খবর পেয়ে আর রাগত হয়ে থাকা গেল না। ছুটতে হল তাঁকে তক্ষুনি।
অকুস্থলে পৌঁছোতেই খানসামা তাঁকে নিয়ে গেল খানার ঘরে। হাজির করল মালিকের কাছে। কর্ত্রীও গেলেন সঙ্গে সঙ্গে।
মালিক শুয়ে ছিলেন তেমনিই। একটুও নড়েননি।
ঝুঁকে পড়ে মৃতদেহটা পরীক্ষা করলেন কল্কেকাশি। কিন্তু পরীক্ষা করার কিছু ছিল না। মৃতদেহরা যেমন হয়ে থাকে অবিকল সেই রকম! একেবারে নট নড়ন চড়ন, নট কিচ্ছু।
খতম! বললেন কল্কেকাশি; ”সাবাড় করে দিয়েছে।
খানসামা বলল আজ্ঞে হ্যাঁ।
কিন্তু করল কে? কল্কেকাশি প্রথমে খানসামা, তারপরে গিন্নির মুখে তাকালেন। তারপর কর্তার দিকে ভ্রূক্ষেপ করলেন। কিন্তু তিনজনের কেউই তাঁর কথার জবাব দিতে পারল না।
অতঃপর আবার তিনি কর্তাকে নিয়ে পড়লেন। যদি কোনও সূত্র মেলে। কর্তার বুক পকেট হাতড়ে একটুকরো কাগজ মিলল সেটা পড়ে তাঁর মুখ গম্ভীর হয়ে গেল আরও। কাগজটা নিজের পকেটে পুরে তিনি উঠে দাঁড়ালেন এবার আমি আপনাদের কয়েকটি কথা জিজ্ঞেস করব। ইচ্ছে করলে জবাব নাও দিতে পারেন। প্রথম কথা, তাঁর কি কেউ শত্রু দাঁড়িয়েছিল ইদানীং।
কর্ত্রী খানসামার দিকে তাকালেন। তারপরে বললেন শত্রুর কোনও খবর তো কখনো শুনিনি। বরং শত্তুরের মুখে ছাই দিয়ে উনি
শত্রুতা না হোক, এমনি ঝগড়া? বাধা দিয়ে বললেন কল্কেকাশি কারও সঙ্গে তাঁর ঝগড়াঝাঁটি হত কি আজকাল? পরিবারের মধ্যে কিংবা বাইরে?
পরিবারের মধ্যে? না, এ প্রশ্নের জবাব দিতে আমি রাজি নই। জানালেন মালিকের পরিবার।
”যে আজ্ঞে। এবার আমি তোমাকে একটা কথা শুধোব।” এই বলে কল্কেকাশি খানসামার দিকে ফিরলেন, আচ্ছা, বলতে পারো তুমি, সবার সঙ্গে আজকাল ওর সদ্ভাব ছিল কেমন? আত্মীয়স্বজন কি আপিসের লোক, বন্ধু বান্ধব, অধীনস্থ কর্মচারী কিংবা চাকরবাকর সকলেই কি ওঁকে বেশ ভালোবাসত? পছন্দ করত খুব?
আপনার শেষ প্রশ্নের উত্তর দিতে আমি অক্ষম। জবাব দিল খানসামা, মানে, আপনার ওই চাকরবাকরের সম্পর্কেই।
আর, আপনার প্রশ্নের প্রথম ভাগের মানে, আত্মীয়স্বজনের বিষয়ে জানাতে আমার আপত্তি আছে; জানালেন কর্ত্রী।
বহুৎ আচ্ছা। এইবার আপনাদের পাচক ঠাকুরকে ডাক দিন তো! তাকে আমি কিছু জিজ্ঞেস করতে চাই।
ঠাকুর এল। উড়িষ্যাজাত নয়, বাঙালি ঠাকুর। ভীতভাবে এল। খবরটা সে পেয়েছিল আগেই।
এসো। ভয় নেই, একটা কি দুটো কথা শুধোব খালি তোমায়। কর্তার জলখাবার রোজকার মতো আজও কি তুমিই বানিয়েছিলে?
আজ্ঞে হ্যাঁ।
ওই অমলেট তা হলে তোমারই তৈরি? অমলেট বানাতে রোজ যা মশলা দাও আজও তাই সব দিয়েছিলে তো?
রাঁধুনির মুখ শুকিয়ে গেল। একটু ইতস্তত করে সে জানাল যখন কথাটা আপনি তুললেন তখন বলি। আজকের অমলেট১ বানাতে গিয়ে একটু গড়বড় হয়েছিল। তা, সেটা আমি তক্ষুনি, তারপরেই শুধরে নিয়েছি। সঙ্গে সঙ্গেই।
গড়বড় কি জানতে পারি? কল্কেকাশি শুধোলেন।
ডিম-গোলাটায় পেঁয়াজের, টম্যাটোর কুচি ইত্যাদি দিয়ে তারপরে নুন দিলাম। নুন দেওয়ার পর আমার হুঁশ হল নুন মনে করে যে সাদা গুঁড়োটা ডিমের গোলায় দিয়েছি সেটা নুন নয়। নুনের পাত্র তাকে তোলাই রয়েছে তেমনিই! আমার নজরে পড়ল তখন।
বটে? ওই সাদা গুঁড়োটা তা হলে কী বস্তু?
তা আমি বলতে পারব না। রান্নাঘরের তাকে কে যে ওটাকে রেখেছিল তাও আমি জানিনে। ও জিনিস এর আগে আর কখনও আমি ওখানে দেখিনি।
হুম, বুঝতে পারছি। হুঙ্কার দিয়ে কল্কেকাশি বেশ একটু গুম হয়ে গেলেন।
ঠাকুর ঘাবড়ে গিয়ে বলল আমার কোনও কসুর নেই মশাই! অল্পদিন হল এখানকার কাজে লেগেছি। আর ওই যে সাদা গুঁড়োটা টের পাওয়া মাত্রই সেটুকু আমি চামচে করে ডিমগোলার ভেতরে থেকে তুলে বাদ দিয়েছিলাম।
সেই সাদা গুঁড়োর একটু নমুনা আনো তো দেখি?
ঠাকুর চলে গেল, এবং খানিক পরে একটা চামচের সাদা রঙের একটু গুঁড়ো হাতে করে ফিরে এল।
এই সেই সাদা গুঁড়ো? দেখি। কল্কেকাশি শুঁকলেন। তারপরে লালা-রসে আঙুল ভিজিয়ে নিয়ে সেটা গুঁড়োর মধ্যে বুলোলেন। তারপরে আঙুলটা গালে দিলেন। নিজের গালে। জিভ দিয়ে পরখ করার পর অর্থপূর্ণ চাহনিতে তাকালেন গৃহকর্ত্রীর দিকে।
হ্যাঁ, পুলিশ ডাকতে হয় এবার, বললেন কল্কেকাশি কোনটা কোন ঘরে?
আপনি, আপনি নিশ্চয় আমাকে বলতে গিয়ে ঠাকুরের গলা বেধে যায়। আমাকে সন্দেহ করছেন না? এ ব্যাপারে নিজে বেধে যাওয়ার ভয়ে সে কাঁপতে থাকে সেও এক গলা-বাধা ব্যাপার ফাঁসিকাঠে।
যথাসময়ে জানবে জানালেন কল্কেকাশি- এখন তুমি যেতে পারো!
তারপরে খানসামাকে হুকুম করলেন থানায় ফোন করে দাও।
খানসামা চলে গেলে গৃহকর্ত্রীর দিকে তাকিয়ে তিনি হাসলেন একটু বেশ শীত পড়েছে। হাড় কাঁপানো শীত, কি বলেন?
বলতে পারিনে ঠিক। বললেন গিন্নি। তাঁকে বেশ ভাবিতই দেখা যায়।
পুলিশ এসে পড়ল দেখতে না দেখতে। সদলবলে থানার দারোগা স্বয়ং এসেছেন। খানসামাই আগু বাড়িয়ে নিয়ে এল তাঁদের।
ঘরে ঢুকে সব আগে লাশটা নজরে পড়ল দারোগার। সেটা তখনো ছিল। সেইসরকম শুয়ে, একটুও এপাশ ওপাশ করেনি।
তারপরে তিনি কল্কেকাশিকে দেখতে পেলেন এই যে, আপনি! আপনি দেখছি এর মধ্যেই এসে গেছেন।
আসতেই হয়। কল্কেকাশি হাসলেন।
দারোগাবাবু ঝুঁকে পড়ে মৃতদেহটিকে পরীক্ষা করলেন, তারপরে উঠে দাঁড়িয়ে বললেন খুন। বলাই বাহুল্য!
আপনার মতে আমি সায় দিতে পারলাম না কল্কেকাশি দুঃখের সহিত জানালেন। যদিও দিতে পারলে খুব সুখী হতাম।
পারবেন না, সেটা জানা কথা। বেসরকারি গোয়েন্দারা কদাচই সরকারি পুলিশের সঙ্গে একমত হয়।
আজ্ঞে হ্যাঁ। সব ডিটেকটিভ বইয়ের সেই কথা লেখে। খানসামাও না বলে পারে না।
আপনি যে বললেন খুন নয় তার কোন সূত্র আপনি পেয়েছেন? দারোগা শুধোলেন।
পেয়েছি বইকি। ওই দেখুন ওই সূত্র। কল্কেকাশি দেখালেন।
লাশটা যেখানে পড়েছিল ঠিক তার ওপরেই সিলিং ফ্যানের সঙ্গে জড়ানো একটা মিশকালো মোটা সুতো। সুতোটা ফ্যানের ডান্ডার সঙ্গে শক্ত করে বাঁধা।
কল্কেকাশি চেয়ারের ওপরে খাড়া হয়ে চাকু দিয়ে ঝোঝুল্যমান সুতোর খানিকটা কেটে আনলেন দেখুন, এটা সাধারণ সুতো নয়। টোন সুতোর মতোই দেখতে, কিন্তু তাও না। রাসায়নিক প্রক্রিয়ায় বানানো এক বিশেষ ধরনের সুতো এ। অত্যন্ত মজবুত। খুব ভারী জিনিসও অক্লেশে বহন করবার ক্ষমতা এর আছে।
থাকলই বা, তাতে কী? এটাকে আত্মহত্যা বলে যদিই বা মানা যায়, তার সঙ্গে এই সুতোর কী সম্বন্ধ আমি বুঝতে পারছি না। দারোগা মাথা নাড়লেন। আমার মনে হয় টেবিলের ওই খাবারের সঙ্গেই এই ব্যাপারে যোগাযোগ আছে। ওই ভুক্তাবশেষের রাসায়নিক পরীক্ষা না হওয়া পর্যন্ত সঠিক কিছুই বলা যায় না।
ঠাকুর যে ওঁকে বিষ দেয়নি তা কি আপনি ঠিক জানেন? জিজ্ঞেস করলেন গিন্নি। লোকটা নতুন। অল্প দিন হল বহাল হয়েছে, আর তার আজকের আচরণটাও যেন কেমন কেমন! বেশ সন্দেহজনক।
একটু ভয় খাওয়া। এই কথাই বলছেন? বললেন কল্কেকাশি। তা, এরকম একটা কাণ্ড ঘটলে আশপাশের সকলেই একটু ভয় খায়। সে কিচ্ছু না।
আচ্ছা, আপনার কি মনে হয়, কর্তা নিজেই ওই সাদা গুঁড়োর পাত্রটা রান্নাঘরের তাকে রাখেননি? যাতে কিনা ঠাকুর ভুল করে নুনের সঙ্গে গুলিয়ে খানসামাও নিজের গোয়েন্দাগিরির বিদ্যা জাহির করতে চায়। তাঁকে খুন করে বসে?
অথবা আপাতদৃষ্টিতে এটা খুন মনে হলেও খুনের ছলনায় আসলে আত্মহত্যাই। ঠাকুরের হাত দিয়ে কর্তা নিজেকে সরাতে চেয়েছেন? কিন্তু না, তা নয়।
তা হলে ওই সাদা গুঁড়োটা? জানতে চাইলেন গিন্নি।
সোডি-বাইকার্ব২। মনে হয়, হজমের ওঁর গোলমাল ছিল। মাঝে মাঝে ওটা খেতেন। কিন্তু ও খেলে মানুষ মরে না।
তা হলে মৃত্যুর কারণ? দারোগার প্রশ্ন হয় এবার আত্মহত্যার আর কী সূত্র আপনি পেয়েছেন শুনি?
ওই যে, সিলিং ফ্যানে লটকানো। ওই একটি সূত্র। কিন্তু ওই সুতোই সব নয়। তার সঙ্গে এই চিরকুটটা পড়ুন। কল্কেকাশি তাঁর পকেট থেকে কাগজের টুকরোটা বের করলেন। বের করে একটু মুচকি হাসলেন তিনি, এইবার ওই সুতোর সঙ্গে এই চিঠি মিলিয়ে পড়ুন দুয়ে দুয়ে যোগ করুন। এই প্রাণবিয়োগের রহস্য পরিষ্কার হবে।” দারোগাবাবু চিরকুটখানা পড়লেন  ব্যাঙ্কের বিস্তর টাকা আমি তছরূপ করেছি।  এছাড়া আমার আর কোনও পথ ছিল না।
আত্মহত্যাই মনে হচ্ছে দারোগাবাবু অবশেষে মানলেন। কিন্তু তারও তো একটা প্রমাণ চাই মশাই। তারও সূত্র দরকার।
ওই যে ওই সূত্র! পাখার থেকে ঝুলছে! সূত্রটি খুব সূক্ষ্ম। কিন্তু দেখতে সরু হলে কী হবে, কাছির দড়ির মতোই লাগসই। বেশ একজন ভারিক্কি মানুষেরও এর ওপরে নির্ভর করে দুর্গা বলে ঝুলে পড়বার বাধা নেই
কিন্তু এ তো ছিন্নসূত্র দারোগাবাবু বাধা দিয়ে বলতে যান।
হ্যাঁ, কিন্তু সূত্রের সবটা নয়। ভিন্ন সূত্রেও আছে। ওর বাকি আধখানা ভদ্রলোকের গলায় পাবেন। জামার তলায়। কোটের কলার তুলে দেখুন।

টীকা
১. অমলেট  ডিম ভেঙে, ভেতরের সাদা ও হলুদ অংশ ফেটিয়ে তেল, ঘি বা মাখনে ভেজে তৈরি খাবারের পদের নাম অমলেটOmlet বা Omlette) এর সঙ্গে মাংসের টুকরো, সবজি বা চিজ মেশানোরও প্রচলন আছে। ফরাসি শব্দ অমলেটের উদ্ভব ষোড়শ শতকের মাঝামাঝি। কিন্তু চর্তুদশ শতকে ফ্রান্স অ্যালুমেল বা অ্যালুমেট নামক খাদ্যের প্রচলন ছিল বলে জানা যায়।
২. সোডি-বাইকার্ব  সোডিয়াম বাই কার্বোনেট। যদিও আসল নাম সোডিয়াম হাইড্রোজেন কার্বোনেট। ফরমুলা NaHCO3। প্রচলিত বাংলা ভাষায় একে খাওয়ার সোডা বলা হয়।
দেহটা সব আগে চোখে পড়ল খানসামার। সে এক অভাবনীয় দৃশ্য! দশ বছর ধরে সে কাজ করছে এখানে ব্যাঙ্কের মালিকের পেয়ারের খানসামা হয়ে; কিন্তু এহেন দৃশ্য সে আর কখনো দেখেনি। দেহটা পড়ে রয়েছে খাবার ঘরের মেঝেয়। মালিকের নিজের দেহ।
ধরাশায়ী মালিক। চেয়ারটা ওলটানো। খাবার টেবিলে পিরিচের ওপরে একটা অমলেট আধ-খাওয়া পড়ে। ফলমূলরাও অবহেলায় পড়ে আছে। আর মালিক পড়ে আছেন অমলেটের থেকে পাঁচ হাত দূরে। তাঁর চোখ ঠিকরে বেরিয়ে আসছে। জিভ আধহাত বার করা। অমলেটের জন্যই লালায়িত কিনা ঠিক করে বলা কঠিন।
ইদানীং বদহজমি যাচ্ছিল মালিকের। মেজাজটাও হয়ে উঠেছিল তিরিক্ষে। অমলেটদের তিনি বিশেষ প্রীতির চক্ষে দেখতেন না। কাউকেই না। তা হলেও তিনি অমলেটের থেকে পাঁচ হাত পিছিয়ে থাকবেন এতটা ধারণা করা যায় না। খানসামা এগিয়ে মালিককে তুলে ধরতে গেল। আর, ধরতে না ধরতেই টের পেল যে এখানকার অন্নজল তার উঠেছে। মালিকের অধঃপতনের সঙ্গেই। তাকে অন্যত্র খানসামাগিরির চাকরি খুঁজতে হবে এখন।
কর্তার দেহরক্ষার জন্যে সে তেমন দুঃখবোধ করল না। ইদানীং তিনি এমন খিটখিটে হয়ে উঠেছিলেন, দিনরাতই তাঁর মেজাজ চড়ে থাকত। কী ঘরের আর কী আপিসের, সবার সঙ্গেই এমন রূঢ় ব্যবহার তিনি করতেন যে তাঁর তিরোধানে কারোই বিচলিত হওয়ার কথা নয়।
খানসামা গৃহস্বামিনীকে গিয়ে নিবেদন করল।
গিন্নি শুনে মর্মাহত হলেন কী সর্বনাশ! তিনি বললেন, টিকিটগুলো নষ্ট হল দেখছি, আজ তো আর তা হলে সিনেমায় যাওয়া যায় না!
খানসামা ঘাড় নাড়ল। না, আজকের দিনটার সিনেমা দেখা লোকচক্ষে খারাপ দেখায়।
কী করতে হবে এখন? শুধোলেন মালিকের স্ত্রী।
আমি যদ্দুর জানি মা, জবাব দিল খানসামা, মানে, গোয়েন্দা-কাহিনির বই পড়েই আমার জানা এ রকম অবস্থায় থানায় খবর দিতে হয় নাকি। পুলিশ ডাকাই নিয়ম।
হ্যাঁ, তাই বটে! বেসরকারি কোনও গোয়েন্দার সন্ধান না জানা থাকলে তাই করতে হয় বটে। নইলে সখের গোয়েন্দারাই এসে খুনের কিনারা করে দেয় পুলিশের এসে পড়বার আগেই। তাই নয় কি? তুমি কি বলো?
ডিটেকটিভ বইয়ে সেরকমও পড়েছি বটে। খানসামায় সায় দেয়।
তা হলে মিস্টার কল্কেকাশিকে ফোন করে খবর দাও। বিখ্যাত ডিটেকটিভ হুঁকাকাশির ভায়রা ভাই কল্কেকাশি। তাঁর চেয়ে বড়ো গোয়েন্দা আর কে আছে এখন? তা ছাড়া, কর্তার সঙ্গে ওঁর বন্ধুত্বও ছিল খুব।
শ্রীযুক্ত কল্কেকাশি মাঘের শীতে নিজেকে রাগ-এ জড়িয়ে বসেছিলেন আরামে এমন সময়ে এল ফোন। রাগান্বিত হয়েই তিনি টেলিফোনের সাড়া দিলেন। কিন্তু খবর পেয়ে আর রাগত হয়ে থাকা গেল না। ছুটতে হল তাঁকে তক্ষুনি।
অকুস্থলে পৌঁছোতেই খানসামা তাঁকে নিয়ে গেল খানার ঘরে। হাজির করল মালিকের কাছে। কর্ত্রীও গেলেন সঙ্গে সঙ্গে।
মালিক শুয়ে ছিলেন তেমনিই। একটুও নড়েননি।
ঝুঁকে পড়ে মৃতদেহটা পরীক্ষা করলেন কল্কেকাশি। কিন্তু পরীক্ষা করার কিছু ছিল না। মৃতদেহরা যেমন হয়ে থাকে অবিকল সেই রকম! একেবারে নট নড়ন চড়ন, নট কিচ্ছু।
খতম! বললেন কল্কেকাশি; ”সাবাড় করে দিয়েছে।
খানসামা বলল আজ্ঞে হ্যাঁ।
কিন্তু করল কে? কল্কেকাশি প্রথমে খানসামা, তারপরে গিন্নির মুখে তাকালেন। তারপর কর্তার দিকে ভ্রূক্ষেপ করলেন। কিন্তু তিনজনের কেউই তাঁর কথার জবাব দিতে পারল না।
অতঃপর আবার তিনি কর্তাকে নিয়ে পড়লেন। যদি কোনও সূত্র মেলে। কর্তার বুক পকেট হাতড়ে একটুকরো কাগজ মিলল সেটা পড়ে তাঁর মুখ গম্ভীর হয়ে গেল আরও। কাগজটা নিজের পকেটে পুরে তিনি উঠে দাঁড়ালেন এবার আমি আপনাদের কয়েকটি কথা জিজ্ঞেস করব। ইচ্ছে করলে জবাব নাও দিতে পারেন। প্রথম কথা, তাঁর কি কেউ শত্রু দাঁড়িয়েছিল ইদানীং।
কর্ত্রী খানসামার দিকে তাকালেন। তারপরে বললেন শত্রুর কোনও খবর তো কখনো শুনিনি। বরং শত্তুরের মুখে ছাই দিয়ে উনি
শত্রুতা না হোক, এমনি ঝগড়া? বাধা দিয়ে বললেন কল্কেকাশি কারও সঙ্গে তাঁর ঝগড়াঝাঁটি হত কি আজকাল? পরিবারের মধ্যে কিংবা বাইরে?
পরিবারের মধ্যে? না, এ প্রশ্নের জবাব দিতে আমি রাজি নই। জানালেন মালিকের পরিবার।
”যে আজ্ঞে। এবার আমি তোমাকে একটা কথা শুধোব।” এই বলে কল্কেকাশি খানসামার দিকে ফিরলেন, আচ্ছা, বলতে পারো তুমি, সবার সঙ্গে আজকাল ওর সদ্ভাব ছিল কেমন? আত্মীয়স্বজন কি আপিসের লোক, বন্ধু বান্ধব, অধীনস্থ কর্মচারী কিংবা চাকরবাকর সকলেই কি ওঁকে বেশ ভালোবাসত? পছন্দ করত খুব?
আপনার শেষ প্রশ্নের উত্তর দিতে আমি অক্ষম। জবাব দিল খানসামা, মানে, আপনার ওই চাকরবাকরের সম্পর্কেই।
আর, আপনার প্রশ্নের প্রথম ভাগের মানে, আত্মীয়স্বজনের বিষয়ে জানাতে আমার আপত্তি আছে; জানালেন কর্ত্রী।
বহুৎ আচ্ছা। এইবার আপনাদের পাচক ঠাকুরকে ডাক দিন তো! তাকে আমি কিছু জিজ্ঞেস করতে চাই।
ঠাকুর এল। উড়িষ্যাজাত নয়, বাঙালি ঠাকুর। ভীতভাবে এল। খবরটা সে পেয়েছিল আগেই।
এসো। ভয় নেই, একটা কি দুটো কথা শুধোব খালি তোমায়। কর্তার জলখাবার রোজকার মতো আজও কি তুমিই বানিয়েছিলে?
আজ্ঞে হ্যাঁ।
ওই অমলেট তা হলে তোমারই তৈরি? অমলেট বানাতে রোজ যা মশলা দাও আজও তাই সব দিয়েছিলে তো?
রাঁধুনির মুখ শুকিয়ে গেল। একটু ইতস্তত করে সে জানাল যখন কথাটা আপনি তুললেন তখন বলি। আজকের অমলেট১ বানাতে গিয়ে একটু গড়বড় হয়েছিল। তা, সেটা আমি তক্ষুনি, তারপরেই শুধরে নিয়েছি। সঙ্গে সঙ্গেই।
গড়বড় কি জানতে পারি? কল্কেকাশি শুধোলেন।
ডিম-গোলাটায় পেঁয়াজের, টম্যাটোর কুচি ইত্যাদি দিয়ে তারপরে নুন দিলাম। নুন দেওয়ার পর আমার হুঁশ হল নুন মনে করে যে সাদা গুঁড়োটা ডিমের গোলায় দিয়েছি সেটা নুন নয়। নুনের পাত্র তাকে তোলাই রয়েছে তেমনিই! আমার নজরে পড়ল তখন।
বটে? ওই সাদা গুঁড়োটা তা হলে কী বস্তু?
তা আমি বলতে পারব না। রান্নাঘরের তাকে কে যে ওটাকে রেখেছিল তাও আমি জানিনে। ও জিনিস এর আগে আর কখনও আমি ওখানে দেখিনি।
হুম, বুঝতে পারছি। হুঙ্কার দিয়ে কল্কেকাশি বেশ একটু গুম হয়ে গেলেন।
ঠাকুর ঘাবড়ে গিয়ে বলল আমার কোনও কসুর নেই মশাই! অল্পদিন হল এখানকার কাজে লেগেছি। আর ওই যে সাদা গুঁড়োটা টের পাওয়া মাত্রই সেটুকু আমি চামচে করে ডিমগোলার ভেতরে থেকে তুলে বাদ দিয়েছিলাম।
সেই সাদা গুঁড়োর একটু নমুনা আনো তো দেখি?
ঠাকুর চলে গেল, এবং খানিক পরে একটা চামচের সাদা রঙের একটু গুঁড়ো হাতে করে ফিরে এল।
এই সেই সাদা গুঁড়ো? দেখি। কল্কেকাশি শুঁকলেন। তারপরে লালা-রসে আঙুল ভিজিয়ে নিয়ে সেটা গুঁড়োর মধ্যে বুলোলেন। তারপরে আঙুলটা গালে দিলেন। নিজের গালে। জিভ দিয়ে পরখ করার পর অর্থপূর্ণ চাহনিতে তাকালেন গৃহকর্ত্রীর দিকে।
হ্যাঁ, পুলিশ ডাকতে হয় এবার, বললেন কল্কেকাশি কোনটা কোন ঘরে?
আপনি, আপনি নিশ্চয় আমাকে বলতে গিয়ে ঠাকুরের গলা বেধে যায়। আমাকে সন্দেহ করছেন না? এ ব্যাপারে নিজে বেধে যাওয়ার ভয়ে সে কাঁপতে থাকে সেও এক গলা-বাধা ব্যাপার ফাঁসিকাঠে।
যথাসময়ে জানবে জানালেন কল্কেকাশি- এখন তুমি যেতে পারো!
তারপরে খানসামাকে হুকুম করলেন থানায় ফোন করে দাও।
খানসামা চলে গেলে গৃহকর্ত্রীর দিকে তাকিয়ে তিনি হাসলেন একটু বেশ শীত পড়েছে। হাড় কাঁপানো শীত, কি বলেন?
বলতে পারিনে ঠিক। বললেন গিন্নি। তাঁকে বেশ ভাবিতই দেখা যায়।
পুলিশ এসে পড়ল দেখতে না দেখতে। সদলবলে থানার দারোগা স্বয়ং এসেছেন। খানসামাই আগু বাড়িয়ে নিয়ে এল তাঁদের।
ঘরে ঢুকে সব আগে লাশটা নজরে পড়ল দারোগার। সেটা তখনো ছিল। সেইসরকম শুয়ে, একটুও এপাশ ওপাশ করেনি।
তারপরে তিনি কল্কেকাশিকে দেখতে পেলেন এই যে, আপনি! আপনি দেখছি এর মধ্যেই এসে গেছেন।
আসতেই হয়। কল্কেকাশি হাসলেন।
দারোগাবাবু ঝুঁকে পড়ে মৃতদেহটিকে পরীক্ষা করলেন, তারপরে উঠে দাঁড়িয়ে বললেন খুন। বলাই বাহুল্য!
আপনার মতে আমি সায় দিতে পারলাম না কল্কেকাশি দুঃখের সহিত জানালেন। যদিও দিতে পারলে খুব সুখী হতাম।
পারবেন না, সেটা জানা কথা। বেসরকারি গোয়েন্দারা কদাচই সরকারি পুলিশের সঙ্গে একমত হয়।
আজ্ঞে হ্যাঁ। সব ডিটেকটিভ বইয়ের সেই কথা লেখে। খানসামাও না বলে পারে না।
আপনি যে বললেন খুন নয় তার কোন সূত্র আপনি পেয়েছেন? দারোগা শুধোলেন।
পেয়েছি বইকি। ওই দেখুন ওই সূত্র। কল্কেকাশি দেখালেন।
লাশটা যেখানে পড়েছিল ঠিক তার ওপরেই সিলিং ফ্যানের সঙ্গে জড়ানো একটা মিশকালো মোটা সুতো। সুতোটা ফ্যানের ডান্ডার সঙ্গে শক্ত করে বাঁধা।
কল্কেকাশি চেয়ারের ওপরে খাড়া হয়ে চাকু দিয়ে ঝোঝুল্যমান সুতোর খানিকটা কেটে আনলেন দেখুন, এটা সাধারণ সুতো নয়। টোন সুতোর মতোই দেখতে, কিন্তু তাও না। রাসায়নিক প্রক্রিয়ায় বানানো এক বিশেষ ধরনের সুতো এ। অত্যন্ত মজবুত। খুব ভারী জিনিসও অক্লেশে বহন করবার ক্ষমতা এর আছে।
থাকলই বা, তাতে কী? এটাকে আত্মহত্যা বলে যদিই বা মানা যায়, তার সঙ্গে এই সুতোর কী সম্বন্ধ আমি বুঝতে পারছি না। দারোগা মাথা নাড়লেন। আমার মনে হয় টেবিলের ওই খাবারের সঙ্গেই এই ব্যাপারে যোগাযোগ আছে। ওই ভুক্তাবশেষের রাসায়নিক পরীক্ষা না হওয়া পর্যন্ত সঠিক কিছুই বলা যায় না।
ঠাকুর যে ওঁকে বিষ দেয়নি তা কি আপনি ঠিক জানেন? জিজ্ঞেস করলেন গিন্নি। লোকটা নতুন। অল্প দিন হল বহাল হয়েছে, আর তার আজকের আচরণটাও যেন কেমন কেমন! বেশ সন্দেহজনক।
একটু ভয় খাওয়া। এই কথাই বলছেন? বললেন কল্কেকাশি। তা, এরকম একটা কাণ্ড ঘটলে আশপাশের সকলেই একটু ভয় খায়। সে কিচ্ছু না।
আচ্ছা, আপনার কি মনে হয়, কর্তা নিজেই ওই সাদা গুঁড়োর পাত্রটা রান্নাঘরের তাকে রাখেননি? যাতে কিনা ঠাকুর ভুল করে নুনের সঙ্গে গুলিয়ে খানসামাও নিজের গোয়েন্দাগিরির বিদ্যা জাহির করতে চায়। তাঁকে খুন করে বসে?
অথবা আপাতদৃষ্টিতে এটা খুন মনে হলেও খুনের ছলনায় আসলে আত্মহত্যাই। ঠাকুরের হাত দিয়ে কর্তা নিজেকে সরাতে চেয়েছেন? কিন্তু না, তা নয়।
তা হলে ওই সাদা গুঁড়োটা? জানতে চাইলেন গিন্নি।
সোডি-বাইকার্ব২। মনে হয়, হজমের ওঁর গোলমাল ছিল। মাঝে মাঝে ওটা খেতেন। কিন্তু ও খেলে মানুষ মরে না।
তা হলে মৃত্যুর কারণ? দারোগার প্রশ্ন হয় এবার আত্মহত্যার আর কী সূত্র আপনি পেয়েছেন শুনি?
ওই যে, সিলিং ফ্যানে লটকানো। ওই একটি সূত্র। কিন্তু ওই সুতোই সব নয়। তার সঙ্গে এই চিরকুটটা পড়ুন। কল্কেকাশি তাঁর পকেট থেকে কাগজের টুকরোটা বের করলেন। বের করে একটু মুচকি হাসলেন তিনি, এইবার ওই সুতোর সঙ্গে এই চিঠি মিলিয়ে পড়ুন দুয়ে দুয়ে যোগ করুন। এই প্রাণবিয়োগের রহস্য পরিষ্কার হবে।” দারোগাবাবু চিরকুটখানা পড়লেন  ব্যাঙ্কের বিস্তর টাকা আমি তছরূপ করেছি।  এছাড়া আমার আর কোনও পথ ছিল না।
আত্মহত্যাই মনে হচ্ছে দারোগাবাবু অবশেষে মানলেন। কিন্তু তারও তো একটা প্রমাণ চাই মশাই। তারও সূত্র দরকার।
ওই যে ওই সূত্র! পাখার থেকে ঝুলছে! সূত্রটি খুব সূক্ষ্ম। কিন্তু দেখতে সরু হলে কী হবে, কাছির দড়ির মতোই লাগসই। বেশ একজন ভারিক্কি মানুষেরও এর ওপরে নির্ভর করে দুর্গা বলে ঝুলে পড়বার বাধা নেই
কিন্তু এ তো ছিন্নসূত্র দারোগাবাবু বাধা দিয়ে বলতে যান।
হ্যাঁ, কিন্তু সূত্রের সবটা নয়। ভিন্ন সূত্রেও আছে। ওর বাকি আধখানা ভদ্রলোকের গলায় পাবেন। জামার তলায়। কোটের কলার তুলে দেখুন।

টীকা
১. অমলেট  ডিম ভেঙে, ভেতরের সাদা ও হলুদ অংশ ফেটিয়ে তেল, ঘি বা মাখনে ভেজে তৈরি খাবারের পদের নাম অমলেটOmlet বা Omlette) এর সঙ্গে মাংসের টুকরো, সবজি বা চিজ মেশানোরও প্রচলন আছে। ফরাসি শব্দ অমলেটের উদ্ভব ষোড়শ শতকের মাঝামাঝি। কিন্তু চর্তুদশ শতকে ফ্রান্স অ্যালুমেল বা অ্যালুমেট নামক খাদ্যের প্রচলন ছিল বলে জানা যায়।
২. সোডি-বাইকার্ব  সোডিয়াম বাই কার্বোনেট। যদিও আসল নাম সোডিয়াম হাইড্রোজেন কার্বোনেট। ফরমুলা NaHCO3। প্রচলিত বাংলা ভাষায় একে খাওয়ার সোডা বলা হয়।

