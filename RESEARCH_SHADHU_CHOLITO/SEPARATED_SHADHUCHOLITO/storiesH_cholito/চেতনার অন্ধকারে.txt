তখন আমি বিহারের সাঁওতাল পরগনার কোনও এক জায়গায় বেড়াবার উপলক্ষে অবস্থান করছিলাম। স্বাস্থ্যান্বেষণের কোনও ব্যাপার ছিল না। যকৃত প্লীহা ফুসফুস ইত্যাদি বেশ ভাল ভাবেই তাদের কাজ করছিল। ক্ষুধামান্দ্য অম্ল অজীর্ণ উপসর্গ সকল আমাকে কোনওরকমেই স্পর্শ করেনি। আমার আসল উদ্দেশ্য ছিল, সাঁওতাল পরগনায় প্রকৃতি উপভোগ। রক্তমৃত্তিকা, খোয়াই, ছোটখাটো পাহাড়, খরস্রোতা পাহাড়ি নদী, শালের বন, তালের জটলা এ সব দেখা; এই প্রকৃতির মধ্যে ঘোরা ফেরা। তবে একটা কথা স্বীকার করতেই হবে, সেখানকার জলবায়ুর একটি বিশেষ গুণ, ক্ষুধাটা বেড়ে গিয়েছিল, এবং বেশি খেয়েও হজম হত। আমি সাধ্যমতো আহারে বিশ্বাসী এবং অভ্যস্ত। তথাপি প্রকৃতির হাত থেকে রেহাই পাইনি। ক্ষুধার প্রাবল্যটা প্রকৃতই বেড়ে গিয়েছিল।
বিহারের সাঁওতাল পরগনায় আমি যেখানে ছিলাম, সেটা একটা ছোটখাটো শহর। সে শহরও, নিতান্তই রেলওয়ে স্টেশনকে ঘিরেই। প্রকৃতপক্ষে, শহর শব্দটাই বোধহয় ব্যবহার করা চলে না। কিছু দোকানপাট, ছোট একটি বাজার, যে বাজারে আনাজপাতির বিশেষ অভাব। প্রধানত মুরগি, ডিম, পায়রা এ সবই বেশি। চাল-ডাল-আটা ইত্যাদি মুদি দোকানেই পাওয়া যেত। মাছও কিছু কিছু আসত। বাঙালি চেঞ্জারদের পক্ষে তাতেই কুলিয়ে যেত। আমার সবথেকে ভাল লাগত ওখানকার স্থানীয় দই। যদিও বাঙালিদের সেই বিহারি দইয়ের স্বাদ মোটেই ভাল লাগত না। কারণ সে দই মিষ্টি না, এবং অনেক ক্ষেত্রেই গোরুর দুধের না হয়ে, মহিষের দুধের হত। হাঁড়ি উপুড় করে ধরলেও, সেই দই পাথরের মতো হাঁড়িতে আটকে থাকত। হাত দিয়ে খেলে রীতিমতো মাখন চটচট করত। তবে স্টেশনের সামনের সেই ছোট বাজারটুকু বাদ দিলেও সেখান থেকে মাইল তিনেক দূরে সপ্তাহে দুদিন হাট হত। কাছাকাছি দশ বারো মাইলের মধ্যে অধিবাসীরা সকলে সেখানেই হাটে যেত, আমরাও যেতাম।
যাই হোক, হাটবাজার খাদ্য-স্বাস্থ্য ইত্যাদি নিয়ে আমার কিছু বলার নেই, প্রসঙ্গক্রমে কথাগুলো এসে গেল। আমি সেখানে অলস ভাবে বেরিয়ে বেড়াতাম। আমার সঙ্গে কেউ ছিল না। যে বাড়িতে ছিলাম, সেই বাড়ি দেখাশোনা করত যে লোকটি, সে একজন মাঝবয়সি সাঁওতাল হলেও, বিহারি বলেই তাকে ভুল হত। সে সেই অঞ্চলের বিহারিদের দেহাতি ভাষাতেই কথা বলত, এবং তার চালচলনের মধ্যে কোথাও সাঁওতাল আদিবাসীর সন্ধান পাওয়া যেত না। সেই আমাকে রান্না করে দিত। এবং পরিচর‍্যা বলতে যা বোঝায় তা করত।
স্টেশন থেকে মাইলখানেক দূরে, একটি বিশাল কাঁকর-পাথর বিছানো প্রান্তরের দুপাশে দুটো গ্রাম আছে। বিহারি অধিবাসীদের গ্রাম। গ্রাম খুব বড় না। দুটো গ্রামই ছোট, অধিবাসীরা সকলেই প্রায় কৃষিজীবী পশুপালক। দু-চার ঘর গোয়ালাও আছে। আর আশেপাশে সাঁওতালদের বিচ্ছিন্ন কয়েকটি ঘর-গৃহস্থালি রয়েছে।
অনেক দিনই সেই গ্রামের পাশ দিয়ে যাবার সময় দেহাতি ছেলেমেয়েদের গোরু-মহিষ চরাতে দেখেছি। দেখে ভাল লাগত, যখন চোখে পড়ত, ছেলেমেয়েরা বিশাল কালো মহিষের পিঠে চেপে ছোট হাঁটু ডোবানো নদী পার হয়ে যেত। অনেক সময় দেখতাম, পশুরা মাঠে চরছে, রাখাল ছেলেমেয়েরা খাবার খাচ্ছে বা গাছতলায় মুখের ওপর গামছা চাপা দিয়ে ঘুমোচ্ছে। কেবল ছোটরাই নয়, কখনও কখনও বড়দেরও দেখতে পেয়েছি। বড়দের মধ্যে পুরুষের সংখ্যাই বেশি।
সেখান থেকে ফিরে আসার কয়েক দিন আগে, পড়ন্ত বেলায়, সেই গ্রামের দিকে বেড়াতে গিয়েছিলাম। গ্রামের ভিতরে কখনও বড় একটা প্রবেশ করতাম না। একদিন গানের শব্দ পেয়ে গিয়েছিলাম। যে দিনের কথা বলছি, সেই দিন, প্রান্তরের ডান দিকের গ্রামে একটা জটলা দেখতে পেয়েছিলাম, এবং মেয়ে-পুরুষদের চড়া গলায় কথাবার্তা শুনতে পাচ্ছিলাম। তার জন্য আমার কোনও কৌতূহল ছিল না। আমি একটি মেয়ের আর্তনাদ শুনে, কৌতূহলিত এবং আকৃষ্ট হয়ে, গ্রামের দিকে গিয়েছিলাম।
জটলার কাছে গিয়ে দেখলাম, মেয়ে-পুরুষ-শিশু-বৃদ্ধ-যুবা, অনেকেই সেখানে রয়েছে। কেউ দাঁড়িয়ে, কেউ বা বসে। বয়স্কা মেয়েদের কেউ হয়তো তার কোলের শিশুটিকে বুকজোড়া খুলেই খেতে দিয়েছে, যেন ক্ষুধার্ত একটি বাছুর সবুজ কচি ঘাসের বুকে মুখ ডুবিয়ে আছে, এবং সেই সঙ্গেই মা চিৎকার করে কথা বলে চলেছে। তাতে শিশুটির খাবার যেমন কোনও ব্যাঘাত ঘটছে না, তেমনি মায়ের কথা ও চিৎকারেও কোনও বাধা ঘটছে না। পুরুষদের মধ্যে কেউ কেউ হুঁকো হাতে। মাঝে মাঝে টানছে, উত্তেজিত ভাবে চিৎকার করে কথা বলছে। কেউ বা শুকনো তামাক পাতার সঙ্গে চুন মিশিয়ে বাঁ হাতের তালুতে রেখে ডান হাতের বৃদ্ধাঙ্গুষ্ঠ দিয়ে ঘসছে। কেউ ঘাস-পাতার দড়ি পাকাচ্ছে বা দা দিয়ে তামাক পাতা কাটছে। কিন্তু কথা ও চিৎকার সমানে চালিয়ে যাচ্ছে। সকলেই যে কাজ করছে, তা নয়। আমার বক্তব্য হচ্ছে, যারা কাজ করছে তারাও রীতিমতো উত্তেজিত এবং এই আসরে অংশ নিচ্ছে।
জায়গাটা দেখে মনে হচ্ছে, গ্রামের বারোয়ারি তলার মতো, যেখানে গ্রামের লোকেরা মিলিত হয়, পঞ্চায়েত বসে, নানান সমস্যা নিয়ে আলোচনা করে, বিচার করে, এবং রায় দেয়। এদের বোধহয় সেই রকম কোনও পঞ্চায়েতের আসরই বসেছে, কারণ এদের কথার মধ্যে সরপঞ্চ কথাটা কয়েকবারই আমি শুনতে পেলাম।
আমরা বাঙালিরা সাধারণ ভাবে হিন্দি বলতে যা জানি, এদের কথাবার্তা ঠিক সেরকম না। একে ঠিক কী ধরনের বুলি বলে, আমি জানি না। বিহারের মৈথিলি বুলি একরকম, যা আমরা বাঙালিরা সাধারণত বুঝে উঠতে পারি না। কারণ সে-মৈথিলি বুলি, শিক্ষিত বাঙালির জানা বিদ্যাপতির কবিতার ভাষা না। আমি এখন যাদের কথা বলছি, এদের ভাষা আবার অন্যরকম, যা আমি পুরোপুরি বুঝে উঠতে পারছি না। তবে কতগুলো ইতর গালিগালাজের ভাষা বোধহয় এরকমই হয়। যেমন ছিনার অর্থাৎ বাংলায় যাকে ছিনাল বলা হয়, এখানে সে বিশেষণটি কয়েকবারই শুনতে পেয়েছি। কয়েকটি ক্রিয়াপদ বা অঙ্গপ্রত্যঙ্গের ইতর উচ্চারণ, যে সব কথা লিখে প্রকাশ করা যায় না, তাও শুনতে পাচ্ছি।
যাকে উদ্দেশ করে এ সব গালিগালাজ এবং ক্রুদ্ধ ক্ষিপ্ত ইতরভাষা প্রয়োগ করা হচ্ছে, সে একটা মেয়ে। তার বয়স এগারো বারোর বেশি না, জানি না, তার চেয়েও কম কিনা। মেয়েটির কালো চোখ, একটু বোঁচা বোঁচা নাক, কিন্তু কটা কটা মুখোনি বেশ মিষ্টি, বটের পাতার মতো গড়ন। ঠোঁট দুটি রাঙা। মাথার চুলে বেশ কিছু দিন তেল পড়েনি, জট পাকানোর মতো দেখাচ্ছে। শরীরের গঠন ছিপছিপে, পূর্ণাঙ্গ নারী হয়ে ওঠার অবকাশ যেন এখনও হয়নি, অথচ পূর্ণতার একটি স্পর্শ যেন তার শরীরে লেগেছে।
মেয়েটির দুহাত পিছমোড়া করে বাঁধা। সামনে ছড়ানো ধুলো মাখা পা দুটিও বাঁধা। ময়লা একটা কাপড় আর জামা তার গায়ে। সে কাঁদছে মাথা নিচু করে। তার মুখে বা হাঁটু অবধি তোলা কাপড়ের নীচে দেখলেই বোঝা যায়, তাকে প্রহার করা হয়েছে।
গোটা ছবিটা নিষ্ঠুর আর করুণ। করুণতর আরও এই কারণে, মেয়েটির বয়সি অন্যান্য মেয়েরা ওর দিকে তাকিয়ে আছে। নির্দয় ঘৃণা প্রজ্বলিত চোখে। কেউ বা বিদ্রুপে শাণিত হাসি নিয়ে। নিজেদের মধ্যে তারা কী সব বলাবলিও করছে, কিন্তু তা একান্ত নিজেদের সমবয়সিদের মধ্যে। অন্যেরা সেকথা শুনতে পাচ্ছে না।
কী এমন ব্যাপার ঘটতে পারে, বা মেয়েটি এমন কী অপরাধ করতে পারে, যার জন্য গোটা গ্রামের মানুষ একত্র হয়ে এরকম শাস্তি দিচ্ছে! ও কি চুরি করেছে? ও কি কারও পালিত পশুকে বিষ খাইয়েছে, অথবা দুধের বাটে তুক করেছে? এ ধরনের দু-একটি ঘটনার কথা শুনেছি, এ সব অঞ্চলে নাকি ঘটে এবং সকলেই বিশ্বাসও করে। কেন না, ডাইনিতন্ত্রটা এখানে খুবই চলে, ডাইনি বিরোধী ঘৃণাও প্রচণ্ড। কিন্তু এরকম একটি মেয়ে কি ডাইনিতন্ত্র জানে? ডাইনিরা তো একটু বয়স্ক হয় বলেই জানি।
অবাক হয়ে ব্যাপারটা দেখছিলাম। কিন্তু সকলে আমার দিকে মুখ তুলে এমন ভাবে দেখছে, আমার পক্ষে দাঁড়িয়ে থাকা সমীচীন মনে হল না। এটা গ্রামের মানুষদের একান্ত নিজস্ব ব্যাপার। আমি একজন ভিনদেশি অপরিচিত, ভিন্ন সমাজের মানুষ। স্বভাবতই তারা বিরক্ত হতে পারে। তাই আমি মনে মনে বিশেষ কৌতূহল নিয়ে, সেখান থেকে সরে এসে, চলে যাবার উদ্যোগ করলাম। এই সময়ে শুনতে পেলাম, বাবুজি!
আমি ফিরে তাকালাম। দেখলাম, মাথায় চাদর জড়ানো একটি প্রায় বৃদ্ধালোক আমার কাছে এসে দাঁড়িয়েছে। তার কালো মুখে, সাদা খোঁচাখোঁচা দাড়ি। লোকটিকে দেখেই চিনতে পারলাম। এ আমাকে রোজ দই দেয়। তাকে আমি দহিবালা বলে ডাকি।
জিজ্ঞেস করলাম, কেয়া দহিবালা?
দহিলার উচ্চারিত দেহাতি ভাষা আমার পক্ষে বলা বা লেখা সম্ভব নয়, তাই তার কথা আমি বাংলাতেই লিখছি। সে আমাকে জিজ্ঞেস করল, বাবুজি, আপনি চলে যাচ্ছেন?
বললাম, হ্যাঁ। কেন না, আমার মনে হচ্ছে এটা তোমাদের গ্রামের কোনও একটা ব্যাপার, আমার এখানে থাকা উচিত না।
দহিবালা বলল, কথাটা বাবু ঠিকই বলেছেন। আজ সকাল থেকেই আমাদের এখানে গ্রামের পঞ্চায়েত বসেছে, একটা বিচার চলেছে।
আমি অবাক হয়ে জিজ্ঞেস করলাম, সকাল থেকেই?
হ্যাঁ, বাবুজি, সকাল থেকেই।
কিন্তু তুমি তো আজ সকালে আমাকে দই বিক্রি করতে গেছলে।
তা গেছলাম। কাজকর্ম তো সব বন্ধ করে দেওয়া যায় না। যার যা কাজ তাকে তা করতেই হবে, কারণ পঞ্চায়েত করলে তো আর পেট ভরবে না! কিন্তু সমাজ-ঘরের ইজ্জত রক্ষা করতে হলে পঞ্চায়েতও বসাতে হবে। তাই পঞ্চায়েতের ফাঁকে ফাঁকে কাজকর্মও করে নিতে হয়।
এ সব তথ্য আমার জানা ছিল না। তা ছাড়া, এমনকী ব্যাপার ঘটতে পারে যে তার জন্য সকাল থেকে পঞ্চায়েত বসেছে, এবং এ পড়ন্ত বেলাতেও তা শেষ হল না? মামলার আসামি যাকে দেখতে পাচ্ছি, সে তো নিতান্তই একটি বালিকা। এমনকী অপরাধ সে করতে পারে, একটা গোটা দিনেও যার বিচার করা গেল না?
আমি দহিলাকে শুধু জিজ্ঞেস করলাম, ব্যাপার নিশ্চয়ই খুব গুরুতর?
দহিবালার ভাষা বাংলায় অনুবাদ করলে, এইরকম হয়, অতি ভয়ংকর ব্যাপার, কারণ ব্যাপারটার মূল এখনও বোঝাই যাচ্ছে না।
সকাল থেকে বিকাল পর্যন্ত যদি একটা ব্যাপারের মূলই না বোঝা যায়, তা হলে তো মারাত্মক ব্যাপারই হবে। আমার কাছে ঘটনাটা তো রীতিমতো রহস্যময় বলেই ঠেকল।
দহিবালা আবার বলল, এখন পর্যন্ত বোঝা যাচ্ছে না, ব্যাপারটা যা ঘটেছে, তা মানুষের কাজ কিনা; অথবা কোনও প্রেতাত্মার, যারা বাতাসে ঘুরে বেড়ায়। যদি প্রেতাত্মার কাজ হয়, তবে বুঝতে হবে গ্রামের ওপর অপদেবতার নজর পড়েছে, দেবতার অভিশাপ লেগেছে। তা হলে গ্রামে মড়ক লাগবে। ফসল ফলবে না। একটা তছনছ কাণ্ড হয়ে যাবে। পঞ্চায়েতের মুখিয়ার মনে সেই রকম একটা সন্দেহ দেখা দিয়েছে।
বিংশ শতাব্দীর অর্ধ শতকে, কথাগুলো শুনে খুবই অবাক লাগে। এখনও যে মানুষ এ সব বিশ্বাস করে, ভাবা যায় না। কিন্তু এই যে আমার সামনে দহিবালা, হাঁটুর ওপরে ময়লা ধুতি, গায়ে সামান্য একটা কাপড়ের জামা, মাথায় জড়ানো চাদর, এবং যে সব নরনারী আমার সামনে বসে আছে, এবং উঁচু-নিচু দিগন্তবিস্তৃত রক্তাভ ভূমি, শ্যামল এবং রুক্ষতায় মিশ্রিত প্রকৃতি, এ সবের মাঝখানে তাদের বিশ্বাসের একটা মূল বা শিকড় আছে বলে মনে হয়। আমার মন দিয়ে যতই অবিশ্বাস করি, এই সব মানুষদের আমি অবিশ্বাসী মিথ্যাচারী ভাবতে পারি না।
কিন্তু আমার অবাক লাগছে। মানুষ বা অপদেবতা এমনকী কাজ করেছে, যে জন্য এরকম ভয়ংকর কাণ্ড ঘটাতে পারে, এবং বালিকাটির সঙ্গেই বা সে সবের সম্পর্ক কী। এটা তো স্পষ্টই যে, যা-ই ঘটে থাকুক, ওই বালিকাটি হচ্ছে সমস্ত অপরাধের মূলে।
দহিবালা আবার বলল, অবিশ্যি কোনও দেবতার দয়াও হতে পারে। বাবুজি, আমরা আমাদের মানুষের চোখ দিয়ে সবসময়ে দেবতার লীলা বুঝতে পারি না। এখন মোট সমস্যাটা হচ্ছে, কাজটা কে করেছে? দেবতা, অপদেবতা, না মানুষ? এই সমস্যার সমাধান হয়ে গেলেই বিচার হয়ে যাবে।
রীতিমতো ওদের বিষয়। এমনকী কাজ, যা দেবতা, অপদেবতা বা মানুষ, সকলের দ্বারাই ঘটতে পারে?
দহিবালা হঠাৎ বলল, আপনি বসুন না বাবুজি। আমার কোনও আপত্তি নেই। গ্রামবাসী বা পঞ্চায়েতের লোকেরা আপত্তি করবে কি না, সেটাই প্রশ্ন।
আমার জবাবের আগেই দহিবালা মুখ ফিরিয়ে, গলা চড়িয়ে কী যেন বলে উঠল। সকলেই আমার দিকে ফিরে তাকাল।
দহিবালার বাবুজি শব্দটা আমি বুঝতে পেরেছিলাম। আমি দেখলাম, খাটিয়ার ওপরে তিনজন বসে ছিল। তিনজনেই বুড়ো। তারাই বোধহয় পঞ্চায়েতের তিন প্রধান। ওরা আমার দিকে তাকিয়ে, নিজেদের মধ্যে কী বলাবলি করল। তারপরে দহিলাকে যা বলল, তার মর্মার্থও বুঝতে পারলাম, আমাকে তারা এ আসরে বসতে দিতে সম্মত আছে।
দহিলা আমাকে ডেকে বলল, আসুন বাবুজি।
এবার আমি একটু লজ্জিত হলাম। আমাকে সেই তিন প্রধানের খাটিয়ার এক পাশেই বসতে দেওয়া হল। আমি তাদের কপালে হাত ঠেকিয়ে নমস্কার করলাম। তারাও মাথা নত করে, কপালে হাত ঠেকিয়ে আপ্যায়ন করল, এবং একজন বলল, বাবুজি, আমরা ভারী বিপদে পড়েছি। তার জন্য পঞ্চায়েত বসেছে।
আমি চুপচাপ ঘাড় নাড়লাম।
প্রধানদের একজন সকলের দিকে তাকিয়ে চিৎকার করে বলল, আমাদের এভাবে বসে থাকা চলে না। আমরা এখনও খাঁটি জবাবটা পাইনি।
একটি মাঝবয়সি স্ত্রীলোক হঠাৎ ছিপটি হাতে হাত-পা বাঁধা মেয়েটির কাছে ছুটে গেল এবং ছিপটি দিয়ে সজোরে মেয়েটির শরীরে যত্র তত্র প্রহার করতে লাগল। চিৎকার করে যা বলতে লাগল তা হচ্ছে, তুই এখনও মুখ ফুটে সত্যি কথা বলবি কিনা (গালাগালগুলো লেখা যায় না)। এতগুলো লোকের সামনে তুই এখনও মিথ্যা কথা বলছিস! হয় তুই মুখ খোল, তা না হলে তোকে খুন করে ফেলব।
বলেই ছিপটি দিয়ে আবার সপাং সপাং করে মারতে লাগল। বালিকাটি আর্তনাদ করে উঠল।
এই আর্তনাদ শুনেই আমি এগিয়ে এসেছিলাম। কিন্তু এই নিষ্ঠুর নারকীয় কাণ্ড আমি আর দেখতে পারছি না। মনে হচ্ছে যেন ছিপটির আঘাত আমারই গায়ে লাগছে। সকলের মুখের দিকে তাকিয়ে দেখলাম। কারোর মুখেই কষ্টের লেশমাত্র নেই। সকলেই চোখমুখ শক্ত করে, ঘৃণার দৃষ্টিতে বালিকাটির দিকে চেয়ে আছে।
একজন চিৎকার করে বলল, এ অপদেবতার কাজ না হয়ে যায় না। তা না হলে হুঁড়ি এতক্ষণে মুখ খুলত।
বালিকাটি কান্নার আর্তনাদের মধ্যে বলে উঠল, আমি তো বলছি, আমি তো সবই বলছি।
আমার পাশ থেকে, তিন প্রধানের একজন চিৎকার করে বলল, হেই মুনিয়ার মা, তুমি থামো।
যে স্ত্রীলোকটি বালিকাটিকে মারতে মারতে নিজেই হাঁপিয়ে পড়েছিল, সে এবার প্রহার থামাল।
প্রধান বলল, বল মুনিয়া, তুই সত্যি কথা বল। আমরা তোর কাছ থেকে সত্যি কথা শুনতে চাইছি।
বোঝা গেল, বালিকার নাম মুনিয়া। এবং প্রহার করছিল ওর মা।
আর একজন প্রধান চেঁচিয়ে বলল, কিন্তু তুই কিছুই জানিস না–এ কথা আমরা শুনতে চাই না।
মুনিয়া তখন প্রহারে অবসন্ন। ওর মাথাটা নুয়ে পড়ে প্রায় হাঁটুর কাছে ঠেকেছে। আঘাতের জায়গাগুলিতে হাত বোলাতে পারছে না বলে, গায়ের পেশি ও চামড়া কেঁপে কেঁপে উঠছে। আমার মনে হল, সত্যি ওরা মেয়েটাকে খুন করেও ফেলতে পারে। যা-ই ঘটুক, আমার পক্ষে এই পীড়ন বসে দেখা সম্ভব না। অথচ কিছু বলাও অসম্ভব। সে অধিকার আমার নেই, তাতে হিতে বিপরীত হতে পারে। আমার কাছে খাটিয়ার নীচেই দহিবালা বসেছিল। আমি তার দিকে তাকালাম। কিন্তু সে মুনিয়ার দিকে উদগ্রীব চোখে তাকিয়ে ছিল। সকলেই মুনিয়ার দিকে দেখছিল।
মুনিয়া আস্তে আস্তে মুখ তুলল। ওর মুখে হাঁ হয়ে আছে, ওপর পাটির ঝকঝকে দাঁত আর জিভ দেখা যাচ্ছে। চোখ দুটো বোজা, গাল বেয়ে জল গড়িয়ে পড়ছে। আস্তে আস্তে ও ভেজা আরক্ত চোখ মেলে তাকাল, দৃষ্টিতে শূন্যতা। কয়েকবার কিছু বলবার চেষ্টা করেও বলতে পারল না, তারপরে উচ্চারিত হল, পানি
প্রধানদের একজন বলল, ওকে পানি দাও।
একটি বুড়ি ঝকঝকে ঘটি নিয়ে কাছে গিয়ে মুনিয়ার হাঁ-মুখে জল ঢেলে দিল। মুনিয়া ঢক ঢক করে জল পান করল, গালের কষ বেয়ে কিছু গড়িয়ে পড়ল। মাথা নেড়ে জানাল, আর চায় না। তারপর আর একটু সময় খুঁকে ও বলল, ভইষাঁড়ের মাঠে।
সবাই উৎকর্ণ হয়ে উঠল। আমিও।
মুনিয়া আবার বলল, সেদিন ভঁইষাঁড়ের মাঠে, গাছের তলায় আমি তখন ঘুমোচ্ছিলাম। আমার ভঁইষগোরুরা তখন সেই মাঠে চরে বেড়াচ্ছিল। কিন্তু আমি ঘুমোচ্ছিলাম।
মুনিয়ার কথা শেষ হবার আগেই, একটা প্রবল হট্টগোল লেগে গেল। সবাই হাত-পা ছুঁড়ে চিৎকার করতে লাগল। সকলের চিৎকার চেঁচামেচি থেকে আমি যা বুঝতে পারলাম, তা হল ভঁইষাঁড়ের মাঠে গাছতলায় মুনিয়ার ঘুমোবার কথা তারা সকাল থেকেই শুনেছে, আর শুনতে চায় না, এবং ঘুমোবার কথা তারা বিশ্বাস করে না।
মুনিয়া চুপ করে দূরের দিকে তাকিয়ে রইল। তিন প্রধানের একজন চেঁচিয়ে বলল, মুনিয়া, তুই ভাল করে মনে করবার চেষ্টা কর। তোকে আমরা প্রথমেই বলেছি, তোর কোনও ভয় নেই। লজ্জা করবারও কোনও কারণ নেই। যা সত্যি, তুই তাই বল।
একটি স্ত্রীলোক, যে তার শিশুকে, নিজের বুকটা মাঠের মতো করে খুলে দিয়ে খাওয়াচ্ছিল, সে বলে উঠল, ওর আবার লজ্জা করবার কী আছে। ওর মতো বেশরম (অশ্লীল গালাগাল) মেয়ে শরমকে চিবিয়ে খেয়েছে। ওর পেট ছিঁড়ে ফেলা উচিত।।
তারপরে স্ত্রীলোকটি যা বলল, তা হল, মুনিয়ার বিশেষ অঙ্গে লোহা পুড়িয়ে ছ্যাঁকা দেওয়া উচিত, এবং আরও যে সব ক্রিয়াকর্মের কথা বলল, তা যেমন অশ্লীল, তেমনই নিষ্ঠুর।
দেখলাম, সকলেই সে কথা সমর্থন করল। মুনিয়ার বয়সি মেয়েরা ঘৃণার মধ্যেও হেসে, মুখে হাত চাপা দিল। মনে হল, তারা লজ্জা পেয়েছে।
এই সময়ে, আমার পাশ থেকে দহিলা প্রধানদের উদ্দেশে নিচু গলায় বলে উঠল, প্রধানরা, তোমরা কিন্তু মুনিয়াকে কোনও সময়েই ভাল করে কথা বলতে দিচ্ছ না। ও কথা শুরু করতে না করতেই, সবাই চেঁচামেচি করছে।
এক প্রধান বলল, কিন্তু মুনিয়া যে এক কথাই বারে বারে বলছে।
দহিবালা বলল, তা বলছে, কিন্তু ধৈর্য ধরে পুরো ঘটনাটা শোনাই হচ্ছে না। ও ভঁইষাঁড়ের মাঠে গাছতলায় ঘুমোচ্ছিল, সেই সময়ে ওর ভঁইষগোরুরা মাঠে চরছিল, তখন একজন ওর কাছে আসে, তাকে ও চেনে নাব্যস। অমনি সবাই এমন চেঁচামেচি হল্লা করছে আর মুনিয়ার বাবা মা মুনিয়াকে পেটাতে শুরু করছে। পুরো ঘটনাটা শোনা হচ্ছে না। তোমরা সবাইকে চুপ করতে বলো। সাচ্চা ঝুটা যা-ই হোক, মুনিয়ার সব কথা শোনা দরকার।
দহিবালার কথাগুলো আমার খুব ভাল লাগল। যা-ই ঘটে থাকুক, (অবিশ্যি ঘটনার মাথামুণ্ডু আমি এখনও কিছুই বুঝিনি) তা পূর্বাপর সকলের শোনা উচিত। তা ছাড়া, আমার আরও মনে হল, দহিবালা প্রধান নয় বটে, কিন্তু তার বুদ্ধিশুদ্ধি বেশ ভাল; এবং তাকে, সকলের মধ্যে হৃদয়বান বলে মনে হল।
দহিবালার প্রস্তাব, প্রধানদের বোধহয় মনে লাগল। তারা নিজেদের মধ্যে নিচু স্বরে আলোচনা করতে লাগল।
আমি দহিবালার দিকে তাকালাম। দহিবালা মোটা নিচু স্বরে বলল, মেয়েটার কপাল খারাপ বাবুজি, তা না হলে কেন এমন হবে। বলে সে একটা দীর্ঘশ্বাস ফেলল।
এখন তাকে আমার জিজ্ঞেস করতে ইচ্ছা হল, মুনিয়ার অপরাধটা কী? সে কী করেছে? কিন্তু তার আগেই, একজন প্রধান গোঁফে হাত বুলিয়ে, চিৎকার করে বলল, আমি সবাইকে চুপ করে থাকতে বলছি। মুনিয়া পুরো ঘটনাটা কী ঘটেছিল, আগে সব বলুক, তারপরে আমরা সত্যি-মিথ্যা যাচাই করে দেখব। খটকা লাগলে, আমরা মুনিয়াকে জিজ্ঞেস করব, তোমরা কেউ কথা বলবে না। আসল কথা কী বেরিয়ে আসে, আগে আমাদের শোনা দরকার।
তারপরে সে মুনিয়ার দিকে তাকিয়ে বলল, শোন মুনিয়া, তুই ভয় না করে শরম না করে, সমস্ত ব্যাপারটা বল। একটা কথাও তুই বাদ দিবি না।
মুনিয়া তেমনি দূরের দিকে তাকিয়ে ছিল। ও ঠোঁট নেড়ে কিছু বলল, শোনা গেল না। তারপরে আবার গলা তুলে বলল, আমার হাত-পা তোমরা খুলে দাও।
সকলেই অবাক হল মুনিয়ার কথা শুনে। একজন চেঁচিয়ে বলল, দড়ি খুলে দিলেই ও পালিয়ে যাবে।
দহিবালা উঠে দাঁড়িয়ে বলল, তা হলে মুনিয়াকে আমরা বর্শা বিঁধিয়ে মেরে ফেলব। ও আমাদের হাত থেকে বাঁচতে পারবে না। কিন্তু ও যখন বলছে তখন ওর হাত-পা খুলে দাও।
দহিবালার প্রতি আমি নিজেই কৃতজ্ঞ হয়ে উঠলাম। তার কথায় যুক্তি ও সহৃদয়তা, দুই-ই আছে। তখন প্রধানদের একজন উঠে গিয়ে মুনিয়ার বাঁধন খুলে দিল। মুনিয়া সেখান থেকে নড়ল না। উঠে বসল না। তার সুন্দর কচি মুখখানা চোখের জলে আর ধুলোয় আর ছিপটির দাগে অদ্ভুত দেখাচ্ছে, তবু এখন তার মুখে যেন একটু স্বস্তি আর আরামের ছাপ ফুটল। সে দুহাত দিয়ে মাথার পিছনে চুল এলো খোঁপায় জড়িয়ে নিল। ময়লা কাপড়টাকে গায়ে ভাল করে গুছিয়ে জড়াল।
তারপরে সামনের দিকে দূরে তাকিয়ে বলল, আমি তাকে চিনি নাআমি তখন ভঁইষাঁড়ের মাঠে, গাছতলায় নিদ যাচ্ছিলাম। আমার ভঁইষগোরুরা মাঠে চরছিল। ঝটসে আমার নি টুটে গেল, আমি দেখলাম, আমার পাশে সে বসে আছে।
একজন প্রধান জিজ্ঞেস করল, সে কে?
মুনিয়া বলল, তাকে আমি চিনি না। তাকে আমি আমার জীবনে কখনও দেখিনি। না ভঁইষটাঁড়ে, শামপুরে, না শহরে বাজারে হাটে, না সাত দেবীতলা মেলায়, যেখানে তামাম দুনিয়ার লোক আসে। তাকে আমি কখনও দেখিনি।
আর একজন প্রধান জিজ্ঞেস করল, তার উমর কত?
মুনিয়া বলল, আমি জানি না, আমি মানুষের উমর বুঝি না।
তখন আর একজন প্রধান জিজ্ঞেস করল, সে দেখতে কেমন। সে কি জোয়ান না বুড়ো ছিল?
মুনিয়া এবার একটু ভাবল, কিন্তু সেই দূরে দৃষ্টি রেখে। তারপরে বলল, সে বুড়ো ছিল না। সে খুব বড় জোয়ান ছিল না, তার মাথায় বড় বড় চুল ছিল। তার রং কালো ছিল। সে দেখতে সুন্দর ছিল। তার গায়ে কোনও জামা ছিল না, তার গায়ে চুল ছিল না।।
মুনিয়া চুপ করল। তার মুখের অভিব্যক্তিতে একটু পরিবর্তন দেখা দিল। বড় বড় চোখে, মুখে যেন একটা স্বপ্নের ঘোর।
একজন প্রধান বলল, কোনও কথা বাদ দিস না মুনিয়া। সব সত্যি কথা বল। সত্যি কথার থেকে বড় ধর্ম কিছু নেই, তাতে কোনও লজ্জা নেই।
আমার মনে হল, মুনিয়া প্রধানের কথা আদপে যেন শুনছেই না। ও আবার বলতে লাগল, আমি যখন চোখ মেলে তার দিকে তাকালাম, সে আমার দিকে তাকিয়ে হাসছিল। আমার ভয় লাগল না। আমি অবাক হয়ে তার দিকে চেয়ে রইলাম। তারপরে আমি দেখলাম আমার গা খোলা, আমার গায়ে তার হাত রয়েছে। সে কখন এসেছে, আমি কিছুই জানি না। সে আমাকে বলল, ভয় পেও না, আমি তোমাকে ভালবাসি। বলে সে আমার মুখে মাথায় হাত বুলিয়ে দিল। আমার খুব ভাল লাগছিল, মনে হচ্ছিল, সে যেন আমাকে মন্ত্র দিয়ে কেমন করে ফেলছিল। সে আমার পাশে শুয়ে আমার গায়ে হাত দিচ্ছিল। সে শিশুর মতো আমার বুকে মুখ দিচ্ছিল, আমার সারা গায়ে হাত দিয়ে যেন খেলা করছিল।
মুনিয়া আবার থামল। আমার মনে হল, আমি যেন এক অবিশ্বাস্য রূপকথা শুনছি। যদিও সেই রূপকথার মধ্যে, স্পষ্টতই বাস্তবের গূঢ় লক্ষণগুলোর ইঙ্গিত পাওয়া যাচ্ছিল।
একজন প্রধান জিজ্ঞেস করল, তখনও তুই তাকে চিনতে পারলি না?
মুনিয়া ঘাড় নেড়ে জানাল না।
প্রধান আবার জিজ্ঞেস করল, তোর কি মনে হল না, সে একটা ধূর্ত বদমাইশ? তোর কি তখন মনে হয়নি, সে আর তুই দুজনেই পাপ করছিস?
মুনিয়া স্পষ্টভাবেই বলল, না। সে কী করছিল, আমি কিছুই জানি না। আমার ভাল লাগছিল। তাকেও খুব ভাল লাগছিল। আমি কোনও দিকে তাকাইনি। শুধু তার মুখের দিকেই তাকিয়ে ছিলাম।
তারপরে মুনিয়া যে ভাবে, যে ভাষায় পরবর্তী ক্রিয়াকলাপের বর্ণনা দিল, তা মহাভারতের ভাষার থেকেও সরল এবং এত সরল ও গ্রাম্য যে, আমাদের লেখাপড়া জানা ভদ্রলোকদের শ্রবণ পুড়ে যাওয়ার পক্ষে যথেষ্ট, লেখাও অসম্ভব। মোট কথা, সে একটি পরিপূর্ণ রমণের বর্ণনা দিল, এবং তার দেহ ও মনের অনুভূতিসমূহের কথা স্পষ্ট করে বলল, যা আমার কাছে এখনও একটি স্বপ্নে দেখা ও শোনার মতো মনে হয়। মুনিয়া আমাকে কেবল বিস্মিত করেনি, তার সত্যবাদিতায় আমার মনে হয়েছিল, আমি বহু যুগ আগের ভারতের বুকে সেই যুগের মানুষদের মধ্যে বসে আছি। সেই ভাষা এবং বর্ণনার দ্বারা কেউ মিথ্যা কথা বলতে পারে না। এতক্ষণের সমস্ত রহস্য তখন আমার কাছে স্পষ্ট হয়ে উঠছিল। দেবতা, অপদেবতা বা মানুষের কথা কেন উঠেছিল; তখন বুঝতে পারছিলাম।
মুনিয়া তার বর্ণনায় এ কথাও বলল, তার একটু রক্তপাত হয়েছিল, কষ্ট পেয়েছিল, কিন্তু ভাল লেগেছিল বেশি। সে যে গর্ভবতী হল, এ কথা সে জানত না। তারপরে মুনিয়ার যেন তন্দ্রার ঘোর লেগেছিল, এবং যখন তার তন্দ্রা ভেঙে যায়, তখন সে আর ছিল না। মুনিয়ার গা ভোলা ছিল না, কাপড়চোপড় গুছিয়ে পরানো ছিল। মুনিয়া তখন মাঠের চারপাশে তাকিয়ে দেখেছিল, কোথাও তার চিহ্ন ছিল না। সবই যেন একটা ভোজবাজির মতো ঘটে গিয়েছিল। মুনিয়ার তখন কান্না পেয়েছিল, সে গাছতলায় বসে বসে খানিকক্ষণ কেঁদেছিল। ইতিমধ্যে তার ভইষ এবং গোরুরা কোথায় চলে গিয়েছিল, দেখতে পাচ্ছিল না। খুঁজতে খুঁজতে নদীর ধারে গিয়ে তাদের পেয়েছিল, তারা জল খেতে গিয়েছিল। জল দেখে, পড়ন্ত বেলায় মুনিয়ার স্নান করতে ইচ্ছা হয়েছিল। সে স্নান করে, ভেজা কাপড়ে গৃহপালিত পশুদের নিয়ে বাড়ি ফিরে গিয়েছিল।
আরও জানতে পারলাম এ ঘটনা ঘটেছে প্রায় ছমাস আগে। অর্থাৎ ভাদ্র মাসে। ভঁইষাঁড়ের মাঠ আমার দেখা ছিল। ভাদ্রের দুপুরের রৌদ্রদগ্ধ নির্জন বিশাল মাঠের ছবি আমার চোখে ভেসে উঠেছিল। আর কেন জানি না, একটি প্রাচীন কবিতার কথা আমার মনে পড়ে গিয়েছিল, ই ভর বাদর মাহ ভাদর শূন্য মন্দির মোর।যদিও মুনিয়ার বর্ণনায় বর্ষার কোনও কথাই ছিল না, বলতে গেলে কোনও প্রাকৃতিক বর্ণনাই ছিল না, তথাপি আমার মনে হয়েছিল। কিন্তু আমার অবাক লাগছিল, আমার সামনে মুনিয়া নামে যে দেহাতি বালিকাটি বসে ছিল, সে যে প্রায় ছমাসের গর্ভবতী, সে যে পুরুষ সঙ্গক্ষম, এ যেন আমি বিশ্বাস করতে পারছিলাম না। তার শরীরের দিকে তাকিয়ে আমি কিছুই বুঝতে পারছিলাম না। অথচ অবিশ্বাস করারও কিছু নেই, কারণ মুনিয়ার কথা থেকেই জানা গেল, গতকাল রাত্রে তার মা তার গর্ভবতী হবার কথা জানতে পারে, এবং সে তার মাকে সব কথাই অকপটে বলেছে। কিন্তু সে কিছুই অনুমান করতে পারেনি, কেবল তার পেট একটু বড় হয়ে ওঠা ছাড়া এবং সে এ কথাও জানাল, তার কখনও ঋতুদর্শন ঘটেনি।
আরও একটা বিষয় আমার কাছে লক্ষণীয় মনে হল, গ্রামের যে সব ক্রুদ্ধ অধিবাসীরা বসে ছিল, যারা অতি ইতর ভাষায় মুনিয়াকে গালাগালি করছিল, মুনিয়ার সমস্ত ঘটনা বর্ণনার সময় কেউ-ই কোনওরকম বিদ্রূপ করা বা ইতর ভাষা বলেনি। সকলেই খুব মনোযাগ দিয়ে শুনছিল।
মুনিয়ার কথা শেষ হলে সকলেই খানিকক্ষণ চুপ করে রইল। কারোর কারোর চোখেমুখে অবিশ্বাস এবং সংশয়ের অভিব্যক্তি। একজন প্রধান জিজ্ঞেস করল, মুনিয়া সেই মানুষকে তুই আর কখনও দেখতে পাসনি?
মুনিয়া বলল, না। তাকে আমি জীবনে একবারই দেখেছি।
তখন খাটিয়ার কাছেই একজন বৃদ্ধা উঠে দাঁড়াল। সাদা শন নুড়ি চুল বুড়ির মাথায়। তার চোখ ঘষা কাচের মতো, সে অন্ধ। সে বলল, আমি এটা বলতে পারি, মুনিয়া যা বলেছে তা মিথ্যা হতে পারে না।
সবাই অন্ধ বৃদ্ধার দিকে তাকাল। বৃদ্ধার চোখের ঘষা কাচের ক্ষেত্র কাঁপছে। মনে হয় মোটা পরদার ভিতরে তার চোখের মণি নড়াচড়া করছে। সে আবার বলল, সরপঞ্চকে আমি এও বলতে পারি, মুনিয়ার পেটে যে বাচ্চা দিয়ে গেছে সে কখনও অপদেবতা হতে পারে না। সে যদি অপদেবতা হত, মুনিয়া পাগল হয়ে যেত, নয়তো অপঘাতে মারা যেত। কারণ অপদেবতারা যার ওপর ভর করে তার সর্বনাশ করে দিয়ে যায়।
আমি অবাক হয়ে দেখলাম, সকলেই যেন দৈববাণী শোনার মতো অন্ধ বৃদ্ধার কথা শুনছে, এবং বিশ্বাসও করছে।
বৃদ্ধা আবার বলল, মুনিয়ার পেটে কোনও মানুষের বাচ্চাও নেই। মানুষ হলে, মুনিয়া মন্ত্রমুগ্ধ হত না। ও চেঁচামেচি করত, আঁচড়ে কামড়ে দিত। আমাদের পশুপাখিদের এখনও মড়ক লাগেনি। গ্রামেও মড়ক লাগেনি। মাঠে এখনও ফসলের কোনও ক্ষতি হয়নি, ফসল ভালই হয়েছে। আমার মনে হয়, এ কোনও দেবতারই কাজ। মুনিয়াকে তাঁর ভাল লেগেছিল। তবু আমি একটা কথা বলব, মুনিয়ার বাচ্চা হওয়ার আগে যদি গ্রামের কোনও ক্ষতি হয়, তবে বুঝতে হবে, এর মধ্যে কোনও পাপ আছে।
অন্ধ বৃদ্ধা চুপ করল। আমি সীমাহীন বিস্ময়ে দেখলাম, কারোর মুখে আর কোনও সংশয় বা অবিশ্বাস নেই। এমনকী পঞ্চায়েত প্রধানদেরও। আমি মনেপ্রাণে বিশ্বাস করলাম কিনা, নিজেও ভাল জানি না, তথাপি যেন একটা স্বস্তি বোধ করলাম। বৃদ্ধার প্রতি মনে মনে কৃতজ্ঞতা প্রকাশ করলাম।
তখন একজন পঞ্চায়েত প্রধান চিৎকার করে, সকলের উদ্দেশে বলল, তোমরা সোতিয়া বুড়ির কথা সবাই মেনে নিচ্ছ? প্রায় সকলেই একযোগে বলে উঠল, তারা মেনে নিচ্ছে। প্রধান বলল, পঞ্চায়েতও তাই মেনে নিচ্ছে। কিন্তু এখন কথা হল, শামপুরের লছমনের ব্যাটার সঙ্গে মুনিয়ার বিয়ে হয়েছে, বহুত আগে। সে যদি মুনিয়াকে আর না নিতে চায়, তা হলে কী হবে?
কেউ কোনও কথা বলল না। সোতিয়া নামে অন্ধ বৃদ্ধা বলল, যদি মুনিয়াকে শ্বশুরবাড়ি থেকে না নিতে আসে, তবে গ্রামের দেবী মঙ্গলার পূজা করবে মুনিয়া। মঙ্গলা দেবীর সেবা করবে, সেখানেই থাকবে সারা জীবন।
একজন পঞ্চায়েত প্রধান বলল, আমরাও তাই চাই।
আমি এবার উঠে দাঁড়ালাম। তখন অনেকেই উঠতে আরম্ভ করেছে, নিজেদের মধ্যে কথাবার্তা বলছে। সকলের কাজকর্মও আছে। ইতিমধ্যে সন্ধ্যা ঘনিয়ে আসছে। দেখলাম, মুনিয়ার মা এসে মুনিয়ার হাত ধরে মাটি থেকে তুলল। মুনিয়ার মুখ নিচু। চোখ জলে ভাসছে। কয়েক পলক আমি ওর দিক থেকে চোখ সরাতে পারলাম না। আমার মনে তখনও নানান প্রশ্ন ও বিস্ময়।
বিশ-পঁচিশ বছর কেটে গিয়েছে। এখনও আমার মনে সেই বিস্ময় এবং প্রশ্ন সকল এক রকমই আছে। এবং মাঝে মাঝে মনে হয়, সত্যি কি এরকম ঘটনার আমি সাক্ষী ছিলাম? নিজেকে নিজেই যেন বিশ্বাস করতে পারিনা, কারণ আমাদের বাস্তব বোধ এবং বিশ্বাসের ছকে না মিললে, অনেক কিছুই আমাদের কাছে অবিশ্বাস্য বলে মনে হয়।
কুন্তী সংবাদ
তখন আমি বিহারের সাঁওতাল পরগনার কোনও এক জায়গায় বেড়াবার উপলক্ষে অবস্থান করছিলাম। স্বাস্থ্যান্বেষণের কোনও ব্যাপার ছিল না। যকৃত প্লীহা ফুসফুস ইত্যাদি বেশ ভাল ভাবেই তাদের কাজ করছিল। ক্ষুধামান্দ্য অম্ল অজীর্ণ উপসর্গ সকল আমাকে কোনওরকমেই স্পর্শ করেনি। আমার আসল উদ্দেশ্য ছিল, সাঁওতাল পরগনায় প্রকৃতি উপভোগ। রক্তমৃত্তিকা, খোয়াই, ছোটখাটো পাহাড়, খরস্রোতা পাহাড়ি নদী, শালের বন, তালের জটলা এ সব দেখা; এই প্রকৃতির মধ্যে ঘোরা ফেরা। তবে একটা কথা স্বীকার করতেই হবে, সেখানকার জলবায়ুর একটি বিশেষ গুণ, ক্ষুধাটা বেড়ে গিয়েছিল, এবং বেশি খেয়েও হজম হত। আমি সাধ্যমতো আহারে বিশ্বাসী এবং অভ্যস্ত। তথাপি প্রকৃতির হাত থেকে রেহাই পাইনি। ক্ষুধার প্রাবল্যটা প্রকৃতই বেড়ে গিয়েছিল।
বিহারের সাঁওতাল পরগনায় আমি যেখানে ছিলাম, সেটা একটা ছোটখাটো শহর। সে শহরও, নিতান্তই রেলওয়ে স্টেশনকে ঘিরেই। প্রকৃতপক্ষে, শহর শব্দটাই বোধহয় ব্যবহার করা চলে না। কিছু দোকানপাট, ছোট একটি বাজার, যে বাজারে আনাজপাতির বিশেষ অভাব। প্রধানত মুরগি, ডিম, পায়রা এ সবই বেশি। চাল-ডাল-আটা ইত্যাদি মুদি দোকানেই পাওয়া যেত। মাছও কিছু কিছু আসত। বাঙালি চেঞ্জারদের পক্ষে তাতেই কুলিয়ে যেত। আমার সবথেকে ভাল লাগত ওখানকার স্থানীয় দই। যদিও বাঙালিদের সেই বিহারি দইয়ের স্বাদ মোটেই ভাল লাগত না। কারণ সে দই মিষ্টি না, এবং অনেক ক্ষেত্রেই গোরুর দুধের না হয়ে, মহিষের দুধের হত। হাঁড়ি উপুড় করে ধরলেও, সেই দই পাথরের মতো হাঁড়িতে আটকে থাকত। হাত দিয়ে খেলে রীতিমতো মাখন চটচট করত। তবে স্টেশনের সামনের সেই ছোট বাজারটুকু বাদ দিলেও সেখান থেকে মাইল তিনেক দূরে সপ্তাহে দুদিন হাট হত। কাছাকাছি দশ বারো মাইলের মধ্যে অধিবাসীরা সকলে সেখানেই হাটে যেত, আমরাও যেতাম।
যাই হোক, হাটবাজার খাদ্য-স্বাস্থ্য ইত্যাদি নিয়ে আমার কিছু বলার নেই, প্রসঙ্গক্রমে কথাগুলো এসে গেল। আমি সেখানে অলস ভাবে বেরিয়ে বেড়াতাম। আমার সঙ্গে কেউ ছিল না। যে বাড়িতে ছিলাম, সেই বাড়ি দেখাশোনা করত যে লোকটি, সে একজন মাঝবয়সি সাঁওতাল হলেও, বিহারি বলেই তাকে ভুল হত। সে সেই অঞ্চলের বিহারিদের দেহাতি ভাষাতেই কথা বলত, এবং তার চালচলনের মধ্যে কোথাও সাঁওতাল আদিবাসীর সন্ধান পাওয়া যেত না। সেই আমাকে রান্না করে দিত। এবং পরিচর‍্যা বলতে যা বোঝায় তা করত।
স্টেশন থেকে মাইলখানেক দূরে, একটি বিশাল কাঁকর-পাথর বিছানো প্রান্তরের দুপাশে দুটো গ্রাম আছে। বিহারি অধিবাসীদের গ্রাম। গ্রাম খুব বড় না। দুটো গ্রামই ছোট, অধিবাসীরা সকলেই প্রায় কৃষিজীবী পশুপালক। দু-চার ঘর গোয়ালাও আছে। আর আশেপাশে সাঁওতালদের বিচ্ছিন্ন কয়েকটি ঘর-গৃহস্থালি রয়েছে।
অনেক দিনই সেই গ্রামের পাশ দিয়ে যাবার সময় দেহাতি ছেলেমেয়েদের গোরু-মহিষ চরাতে দেখেছি। দেখে ভাল লাগত, যখন চোখে পড়ত, ছেলেমেয়েরা বিশাল কালো মহিষের পিঠে চেপে ছোট হাঁটু ডোবানো নদী পার হয়ে যেত। অনেক সময় দেখতাম, পশুরা মাঠে চরছে, রাখাল ছেলেমেয়েরা খাবার খাচ্ছে বা গাছতলায় মুখের ওপর গামছা চাপা দিয়ে ঘুমোচ্ছে। কেবল ছোটরাই নয়, কখনও কখনও বড়দেরও দেখতে পেয়েছি। বড়দের মধ্যে পুরুষের সংখ্যাই বেশি।
সেখান থেকে ফিরে আসার কয়েক দিন আগে, পড়ন্ত বেলায়, সেই গ্রামের দিকে বেড়াতে গিয়েছিলাম। গ্রামের ভিতরে কখনও বড় একটা প্রবেশ করতাম না। একদিন গানের শব্দ পেয়ে গিয়েছিলাম। যে দিনের কথা বলছি, সেই দিন, প্রান্তরের ডান দিকের গ্রামে একটা জটলা দেখতে পেয়েছিলাম, এবং মেয়ে-পুরুষদের চড়া গলায় কথাবার্তা শুনতে পাচ্ছিলাম। তার জন্য আমার কোনও কৌতূহল ছিল না। আমি একটি মেয়ের আর্তনাদ শুনে, কৌতূহলিত এবং আকৃষ্ট হয়ে, গ্রামের দিকে গিয়েছিলাম।
জটলার কাছে গিয়ে দেখলাম, মেয়ে-পুরুষ-শিশু-বৃদ্ধ-যুবা, অনেকেই সেখানে রয়েছে। কেউ দাঁড়িয়ে, কেউ বা বসে। বয়স্কা মেয়েদের কেউ হয়তো তার কোলের শিশুটিকে বুকজোড়া খুলেই খেতে দিয়েছে, যেন ক্ষুধার্ত একটি বাছুর সবুজ কচি ঘাসের বুকে মুখ ডুবিয়ে আছে, এবং সেই সঙ্গেই মা চিৎকার করে কথা বলে চলেছে। তাতে শিশুটির খাবার যেমন কোনও ব্যাঘাত ঘটছে না, তেমনি মায়ের কথা ও চিৎকারেও কোনও বাধা ঘটছে না। পুরুষদের মধ্যে কেউ কেউ হুঁকো হাতে। মাঝে মাঝে টানছে, উত্তেজিত ভাবে চিৎকার করে কথা বলছে। কেউ বা শুকনো তামাক পাতার সঙ্গে চুন মিশিয়ে বাঁ হাতের তালুতে রেখে ডান হাতের বৃদ্ধাঙ্গুষ্ঠ দিয়ে ঘসছে। কেউ ঘাস-পাতার দড়ি পাকাচ্ছে বা দা দিয়ে তামাক পাতা কাটছে। কিন্তু কথা ও চিৎকার সমানে চালিয়ে যাচ্ছে। সকলেই যে কাজ করছে, তা নয়। আমার বক্তব্য হচ্ছে, যারা কাজ করছে তারাও রীতিমতো উত্তেজিত এবং এই আসরে অংশ নিচ্ছে।
জায়গাটা দেখে মনে হচ্ছে, গ্রামের বারোয়ারি তলার মতো, যেখানে গ্রামের লোকেরা মিলিত হয়, পঞ্চায়েত বসে, নানান সমস্যা নিয়ে আলোচনা করে, বিচার করে, এবং রায় দেয়। এদের বোধহয় সেই রকম কোনও পঞ্চায়েতের আসরই বসেছে, কারণ এদের কথার মধ্যে সরপঞ্চ কথাটা কয়েকবারই আমি শুনতে পেলাম।
আমরা বাঙালিরা সাধারণ ভাবে হিন্দি বলতে যা জানি, এদের কথাবার্তা ঠিক সেরকম না। একে ঠিক কী ধরনের বুলি বলে, আমি জানি না। বিহারের মৈথিলি বুলি একরকম, যা আমরা বাঙালিরা সাধারণত বুঝে উঠতে পারি না। কারণ সে-মৈথিলি বুলি, শিক্ষিত বাঙালির জানা বিদ্যাপতির কবিতার ভাষা না। আমি এখন যাদের কথা বলছি, এদের ভাষা আবার অন্যরকম, যা আমি পুরোপুরি বুঝে উঠতে পারছি না। তবে কতগুলো ইতর গালিগালাজের ভাষা বোধহয় এরকমই হয়। যেমন ছিনার অর্থাৎ বাংলায় যাকে ছিনাল বলা হয়, এখানে সে বিশেষণটি কয়েকবারই শুনতে পেয়েছি। কয়েকটি ক্রিয়াপদ বা অঙ্গপ্রত্যঙ্গের ইতর উচ্চারণ, যে সব কথা লিখে প্রকাশ করা যায় না, তাও শুনতে পাচ্ছি।
যাকে উদ্দেশ করে এ সব গালিগালাজ এবং ক্রুদ্ধ ক্ষিপ্ত ইতরভাষা প্রয়োগ করা হচ্ছে, সে একটা মেয়ে। তার বয়স এগারো বারোর বেশি না, জানি না, তার চেয়েও কম কিনা। মেয়েটির কালো চোখ, একটু বোঁচা বোঁচা নাক, কিন্তু কটা কটা মুখোনি বেশ মিষ্টি, বটের পাতার মতো গড়ন। ঠোঁট দুটি রাঙা। মাথার চুলে বেশ কিছু দিন তেল পড়েনি, জট পাকানোর মতো দেখাচ্ছে। শরীরের গঠন ছিপছিপে, পূর্ণাঙ্গ নারী হয়ে ওঠার অবকাশ যেন এখনও হয়নি, অথচ পূর্ণতার একটি স্পর্শ যেন তার শরীরে লেগেছে।
মেয়েটির দুহাত পিছমোড়া করে বাঁধা। সামনে ছড়ানো ধুলো মাখা পা দুটিও বাঁধা। ময়লা একটা কাপড় আর জামা তার গায়ে। সে কাঁদছে মাথা নিচু করে। তার মুখে বা হাঁটু অবধি তোলা কাপড়ের নীচে দেখলেই বোঝা যায়, তাকে প্রহার করা হয়েছে।
গোটা ছবিটা নিষ্ঠুর আর করুণ। করুণতর আরও এই কারণে, মেয়েটির বয়সি অন্যান্য মেয়েরা ওর দিকে তাকিয়ে আছে। নির্দয় ঘৃণা প্রজ্বলিত চোখে। কেউ বা বিদ্রুপে শাণিত হাসি নিয়ে। নিজেদের মধ্যে তারা কী সব বলাবলিও করছে, কিন্তু তা একান্ত নিজেদের সমবয়সিদের মধ্যে। অন্যেরা সেকথা শুনতে পাচ্ছে না।
কী এমন ব্যাপার ঘটতে পারে, বা মেয়েটি এমন কী অপরাধ করতে পারে, যার জন্য গোটা গ্রামের মানুষ একত্র হয়ে এরকম শাস্তি দিচ্ছে! ও কি চুরি করেছে? ও কি কারও পালিত পশুকে বিষ খাইয়েছে, অথবা দুধের বাটে তুক করেছে? এ ধরনের দু-একটি ঘটনার কথা শুনেছি, এ সব অঞ্চলে নাকি ঘটে এবং সকলেই বিশ্বাসও করে। কেন না, ডাইনিতন্ত্রটা এখানে খুবই চলে, ডাইনি বিরোধী ঘৃণাও প্রচণ্ড। কিন্তু এরকম একটি মেয়ে কি ডাইনিতন্ত্র জানে? ডাইনিরা তো একটু বয়স্ক হয় বলেই জানি।
অবাক হয়ে ব্যাপারটা দেখছিলাম। কিন্তু সকলে আমার দিকে মুখ তুলে এমন ভাবে দেখছে, আমার পক্ষে দাঁড়িয়ে থাকা সমীচীন মনে হল না। এটা গ্রামের মানুষদের একান্ত নিজস্ব ব্যাপার। আমি একজন ভিনদেশি অপরিচিত, ভিন্ন সমাজের মানুষ। স্বভাবতই তারা বিরক্ত হতে পারে। তাই আমি মনে মনে বিশেষ কৌতূহল নিয়ে, সেখান থেকে সরে এসে, চলে যাবার উদ্যোগ করলাম। এই সময়ে শুনতে পেলাম, বাবুজি!
আমি ফিরে তাকালাম। দেখলাম, মাথায় চাদর জড়ানো একটি প্রায় বৃদ্ধালোক আমার কাছে এসে দাঁড়িয়েছে। তার কালো মুখে, সাদা খোঁচাখোঁচা দাড়ি। লোকটিকে দেখেই চিনতে পারলাম। এ আমাকে রোজ দই দেয়। তাকে আমি দহিবালা বলে ডাকি।
জিজ্ঞেস করলাম, কেয়া দহিবালা?
দহিলার উচ্চারিত দেহাতি ভাষা আমার পক্ষে বলা বা লেখা সম্ভব নয়, তাই তার কথা আমি বাংলাতেই লিখছি। সে আমাকে জিজ্ঞেস করল, বাবুজি, আপনি চলে যাচ্ছেন?
বললাম, হ্যাঁ। কেন না, আমার মনে হচ্ছে এটা তোমাদের গ্রামের কোনও একটা ব্যাপার, আমার এখানে থাকা উচিত না।
দহিবালা বলল, কথাটা বাবু ঠিকই বলেছেন। আজ সকাল থেকেই আমাদের এখানে গ্রামের পঞ্চায়েত বসেছে, একটা বিচার চলেছে।
আমি অবাক হয়ে জিজ্ঞেস করলাম, সকাল থেকেই?
হ্যাঁ, বাবুজি, সকাল থেকেই।
কিন্তু তুমি তো আজ সকালে আমাকে দই বিক্রি করতে গেছলে।
তা গেছলাম। কাজকর্ম তো সব বন্ধ করে দেওয়া যায় না। যার যা কাজ তাকে তা করতেই হবে, কারণ পঞ্চায়েত করলে তো আর পেট ভরবে না! কিন্তু সমাজ-ঘরের ইজ্জত রক্ষা করতে হলে পঞ্চায়েতও বসাতে হবে। তাই পঞ্চায়েতের ফাঁকে ফাঁকে কাজকর্মও করে নিতে হয়।
এ সব তথ্য আমার জানা ছিল না। তা ছাড়া, এমনকী ব্যাপার ঘটতে পারে যে তার জন্য সকাল থেকে পঞ্চায়েত বসেছে, এবং এ পড়ন্ত বেলাতেও তা শেষ হল না? মামলার আসামি যাকে দেখতে পাচ্ছি, সে তো নিতান্তই একটি বালিকা। এমনকী অপরাধ সে করতে পারে, একটা গোটা দিনেও যার বিচার করা গেল না?
আমি দহিলাকে শুধু জিজ্ঞেস করলাম, ব্যাপার নিশ্চয়ই খুব গুরুতর?
দহিবালার ভাষা বাংলায় অনুবাদ করলে, এইরকম হয়, অতি ভয়ংকর ব্যাপার, কারণ ব্যাপারটার মূল এখনও বোঝাই যাচ্ছে না।
সকাল থেকে বিকাল পর্যন্ত যদি একটা ব্যাপারের মূলই না বোঝা যায়, তা হলে তো মারাত্মক ব্যাপারই হবে। আমার কাছে ঘটনাটা তো রীতিমতো রহস্যময় বলেই ঠেকল।
দহিবালা আবার বলল, এখন পর্যন্ত বোঝা যাচ্ছে না, ব্যাপারটা যা ঘটেছে, তা মানুষের কাজ কিনা; অথবা কোনও প্রেতাত্মার, যারা বাতাসে ঘুরে বেড়ায়। যদি প্রেতাত্মার কাজ হয়, তবে বুঝতে হবে গ্রামের ওপর অপদেবতার নজর পড়েছে, দেবতার অভিশাপ লেগেছে। তা হলে গ্রামে মড়ক লাগবে। ফসল ফলবে না। একটা তছনছ কাণ্ড হয়ে যাবে। পঞ্চায়েতের মুখিয়ার মনে সেই রকম একটা সন্দেহ দেখা দিয়েছে।
বিংশ শতাব্দীর অর্ধ শতকে, কথাগুলো শুনে খুবই অবাক লাগে। এখনও যে মানুষ এ সব বিশ্বাস করে, ভাবা যায় না। কিন্তু এই যে আমার সামনে দহিবালা, হাঁটুর ওপরে ময়লা ধুতি, গায়ে সামান্য একটা কাপড়ের জামা, মাথায় জড়ানো চাদর, এবং যে সব নরনারী আমার সামনে বসে আছে, এবং উঁচু-নিচু দিগন্তবিস্তৃত রক্তাভ ভূমি, শ্যামল এবং রুক্ষতায় মিশ্রিত প্রকৃতি, এ সবের মাঝখানে তাদের বিশ্বাসের একটা মূল বা শিকড় আছে বলে মনে হয়। আমার মন দিয়ে যতই অবিশ্বাস করি, এই সব মানুষদের আমি অবিশ্বাসী মিথ্যাচারী ভাবতে পারি না।
কিন্তু আমার অবাক লাগছে। মানুষ বা অপদেবতা এমনকী কাজ করেছে, যে জন্য এরকম ভয়ংকর কাণ্ড ঘটাতে পারে, এবং বালিকাটির সঙ্গেই বা সে সবের সম্পর্ক কী। এটা তো স্পষ্টই যে, যা-ই ঘটে থাকুক, ওই বালিকাটি হচ্ছে সমস্ত অপরাধের মূলে।
দহিবালা আবার বলল, অবিশ্যি কোনও দেবতার দয়াও হতে পারে। বাবুজি, আমরা আমাদের মানুষের চোখ দিয়ে সবসময়ে দেবতার লীলা বুঝতে পারি না। এখন মোট সমস্যাটা হচ্ছে, কাজটা কে করেছে? দেবতা, অপদেবতা, না মানুষ? এই সমস্যার সমাধান হয়ে গেলেই বিচার হয়ে যাবে।
রীতিমতো ওদের বিষয়। এমনকী কাজ, যা দেবতা, অপদেবতা বা মানুষ, সকলের দ্বারাই ঘটতে পারে?
দহিবালা হঠাৎ বলল, আপনি বসুন না বাবুজি। আমার কোনও আপত্তি নেই। গ্রামবাসী বা পঞ্চায়েতের লোকেরা আপত্তি করবে কি না, সেটাই প্রশ্ন।
আমার জবাবের আগেই দহিবালা মুখ ফিরিয়ে, গলা চড়িয়ে কী যেন বলে উঠল। সকলেই আমার দিকে ফিরে তাকাল।
দহিবালার বাবুজি শব্দটা আমি বুঝতে পেরেছিলাম। আমি দেখলাম, খাটিয়ার ওপরে তিনজন বসে ছিল। তিনজনেই বুড়ো। তারাই বোধহয় পঞ্চায়েতের তিন প্রধান। ওরা আমার দিকে তাকিয়ে, নিজেদের মধ্যে কী বলাবলি করল। তারপরে দহিলাকে যা বলল, তার মর্মার্থও বুঝতে পারলাম, আমাকে তারা এ আসরে বসতে দিতে সম্মত আছে।
দহিলা আমাকে ডেকে বলল, আসুন বাবুজি।
এবার আমি একটু লজ্জিত হলাম। আমাকে সেই তিন প্রধানের খাটিয়ার এক পাশেই বসতে দেওয়া হল। আমি তাদের কপালে হাত ঠেকিয়ে নমস্কার করলাম। তারাও মাথা নত করে, কপালে হাত ঠেকিয়ে আপ্যায়ন করল, এবং একজন বলল, বাবুজি, আমরা ভারী বিপদে পড়েছি। তার জন্য পঞ্চায়েত বসেছে।
আমি চুপচাপ ঘাড় নাড়লাম।
প্রধানদের একজন সকলের দিকে তাকিয়ে চিৎকার করে বলল, আমাদের এভাবে বসে থাকা চলে না। আমরা এখনও খাঁটি জবাবটা পাইনি।
একটি মাঝবয়সি স্ত্রীলোক হঠাৎ ছিপটি হাতে হাত-পা বাঁধা মেয়েটির কাছে ছুটে গেল এবং ছিপটি দিয়ে সজোরে মেয়েটির শরীরে যত্র তত্র প্রহার করতে লাগল। চিৎকার করে যা বলতে লাগল তা হচ্ছে, তুই এখনও মুখ ফুটে সত্যি কথা বলবি কিনা (গালাগালগুলো লেখা যায় না)। এতগুলো লোকের সামনে তুই এখনও মিথ্যা কথা বলছিস! হয় তুই মুখ খোল, তা না হলে তোকে খুন করে ফেলব।
বলেই ছিপটি দিয়ে আবার সপাং সপাং করে মারতে লাগল। বালিকাটি আর্তনাদ করে উঠল।
এই আর্তনাদ শুনেই আমি এগিয়ে এসেছিলাম। কিন্তু এই নিষ্ঠুর নারকীয় কাণ্ড আমি আর দেখতে পারছি না। মনে হচ্ছে যেন ছিপটির আঘাত আমারই গায়ে লাগছে। সকলের মুখের দিকে তাকিয়ে দেখলাম। কারোর মুখেই কষ্টের লেশমাত্র নেই। সকলেই চোখমুখ শক্ত করে, ঘৃণার দৃষ্টিতে বালিকাটির দিকে চেয়ে আছে।
একজন চিৎকার করে বলল, এ অপদেবতার কাজ না হয়ে যায় না। তা না হলে হুঁড়ি এতক্ষণে মুখ খুলত।
বালিকাটি কান্নার আর্তনাদের মধ্যে বলে উঠল, আমি তো বলছি, আমি তো সবই বলছি।
আমার পাশ থেকে, তিন প্রধানের একজন চিৎকার করে বলল, হেই মুনিয়ার মা, তুমি থামো।
যে স্ত্রীলোকটি বালিকাটিকে মারতে মারতে নিজেই হাঁপিয়ে পড়েছিল, সে এবার প্রহার থামাল।
প্রধান বলল, বল মুনিয়া, তুই সত্যি কথা বল। আমরা তোর কাছ থেকে সত্যি কথা শুনতে চাইছি।
বোঝা গেল, বালিকার নাম মুনিয়া। এবং প্রহার করছিল ওর মা।
আর একজন প্রধান চেঁচিয়ে বলল, কিন্তু তুই কিছুই জানিস না–এ কথা আমরা শুনতে চাই না।
মুনিয়া তখন প্রহারে অবসন্ন। ওর মাথাটা নুয়ে পড়ে প্রায় হাঁটুর কাছে ঠেকেছে। আঘাতের জায়গাগুলিতে হাত বোলাতে পারছে না বলে, গায়ের পেশি ও চামড়া কেঁপে কেঁপে উঠছে। আমার মনে হল, সত্যি ওরা মেয়েটাকে খুন করেও ফেলতে পারে। যা-ই ঘটুক, আমার পক্ষে এই পীড়ন বসে দেখা সম্ভব না। অথচ কিছু বলাও অসম্ভব। সে অধিকার আমার নেই, তাতে হিতে বিপরীত হতে পারে। আমার কাছে খাটিয়ার নীচেই দহিবালা বসেছিল। আমি তার দিকে তাকালাম। কিন্তু সে মুনিয়ার দিকে উদগ্রীব চোখে তাকিয়ে ছিল। সকলেই মুনিয়ার দিকে দেখছিল।
মুনিয়া আস্তে আস্তে মুখ তুলল। ওর মুখে হাঁ হয়ে আছে, ওপর পাটির ঝকঝকে দাঁত আর জিভ দেখা যাচ্ছে। চোখ দুটো বোজা, গাল বেয়ে জল গড়িয়ে পড়ছে। আস্তে আস্তে ও ভেজা আরক্ত চোখ মেলে তাকাল, দৃষ্টিতে শূন্যতা। কয়েকবার কিছু বলবার চেষ্টা করেও বলতে পারল না, তারপরে উচ্চারিত হল, পানি
প্রধানদের একজন বলল, ওকে পানি দাও।
একটি বুড়ি ঝকঝকে ঘটি নিয়ে কাছে গিয়ে মুনিয়ার হাঁ-মুখে জল ঢেলে দিল। মুনিয়া ঢক ঢক করে জল পান করল, গালের কষ বেয়ে কিছু গড়িয়ে পড়ল। মাথা নেড়ে জানাল, আর চায় না। তারপর আর একটু সময় খুঁকে ও বলল, ভইষাঁড়ের মাঠে।
সবাই উৎকর্ণ হয়ে উঠল। আমিও।
মুনিয়া আবার বলল, সেদিন ভঁইষাঁড়ের মাঠে, গাছের তলায় আমি তখন ঘুমোচ্ছিলাম। আমার ভঁইষগোরুরা তখন সেই মাঠে চরে বেড়াচ্ছিল। কিন্তু আমি ঘুমোচ্ছিলাম।
মুনিয়ার কথা শেষ হবার আগেই, একটা প্রবল হট্টগোল লেগে গেল। সবাই হাত-পা ছুঁড়ে চিৎকার করতে লাগল। সকলের চিৎকার চেঁচামেচি থেকে আমি যা বুঝতে পারলাম, তা হল ভঁইষাঁড়ের মাঠে গাছতলায় মুনিয়ার ঘুমোবার কথা তারা সকাল থেকেই শুনেছে, আর শুনতে চায় না, এবং ঘুমোবার কথা তারা বিশ্বাস করে না।
মুনিয়া চুপ করে দূরের দিকে তাকিয়ে রইল। তিন প্রধানের একজন চেঁচিয়ে বলল, মুনিয়া, তুই ভাল করে মনে করবার চেষ্টা কর। তোকে আমরা প্রথমেই বলেছি, তোর কোনও ভয় নেই। লজ্জা করবারও কোনও কারণ নেই। যা সত্যি, তুই তাই বল।
একটি স্ত্রীলোক, যে তার শিশুকে, নিজের বুকটা মাঠের মতো করে খুলে দিয়ে খাওয়াচ্ছিল, সে বলে উঠল, ওর আবার লজ্জা করবার কী আছে। ওর মতো বেশরম (অশ্লীল গালাগাল) মেয়ে শরমকে চিবিয়ে খেয়েছে। ওর পেট ছিঁড়ে ফেলা উচিত।।
তারপরে স্ত্রীলোকটি যা বলল, তা হল, মুনিয়ার বিশেষ অঙ্গে লোহা পুড়িয়ে ছ্যাঁকা দেওয়া উচিত, এবং আরও যে সব ক্রিয়াকর্মের কথা বলল, তা যেমন অশ্লীল, তেমনই নিষ্ঠুর।
দেখলাম, সকলেই সে কথা সমর্থন করল। মুনিয়ার বয়সি মেয়েরা ঘৃণার মধ্যেও হেসে, মুখে হাত চাপা দিল। মনে হল, তারা লজ্জা পেয়েছে।
এই সময়ে, আমার পাশ থেকে দহিলা প্রধানদের উদ্দেশে নিচু গলায় বলে উঠল, প্রধানরা, তোমরা কিন্তু মুনিয়াকে কোনও সময়েই ভাল করে কথা বলতে দিচ্ছ না। ও কথা শুরু করতে না করতেই, সবাই চেঁচামেচি করছে।
এক প্রধান বলল, কিন্তু মুনিয়া যে এক কথাই বারে বারে বলছে।
দহিবালা বলল, তা বলছে, কিন্তু ধৈর্য ধরে পুরো ঘটনাটা শোনাই হচ্ছে না। ও ভঁইষাঁড়ের মাঠে গাছতলায় ঘুমোচ্ছিল, সেই সময়ে ওর ভঁইষগোরুরা মাঠে চরছিল, তখন একজন ওর কাছে আসে, তাকে ও চেনে নাব্যস। অমনি সবাই এমন চেঁচামেচি হল্লা করছে আর মুনিয়ার বাবা মা মুনিয়াকে পেটাতে শুরু করছে। পুরো ঘটনাটা শোনা হচ্ছে না। তোমরা সবাইকে চুপ করতে বলো। সাচ্চা ঝুটা যা-ই হোক, মুনিয়ার সব কথা শোনা দরকার।
দহিবালার কথাগুলো আমার খুব ভাল লাগল। যা-ই ঘটে থাকুক, (অবিশ্যি ঘটনার মাথামুণ্ডু আমি এখনও কিছুই বুঝিনি) তা পূর্বাপর সকলের শোনা উচিত। তা ছাড়া, আমার আরও মনে হল, দহিবালা প্রধান নয় বটে, কিন্তু তার বুদ্ধিশুদ্ধি বেশ ভাল; এবং তাকে, সকলের মধ্যে হৃদয়বান বলে মনে হল।
দহিবালার প্রস্তাব, প্রধানদের বোধহয় মনে লাগল। তারা নিজেদের মধ্যে নিচু স্বরে আলোচনা করতে লাগল।
আমি দহিবালার দিকে তাকালাম। দহিবালা মোটা নিচু স্বরে বলল, মেয়েটার কপাল খারাপ বাবুজি, তা না হলে কেন এমন হবে। বলে সে একটা দীর্ঘশ্বাস ফেলল।
এখন তাকে আমার জিজ্ঞেস করতে ইচ্ছা হল, মুনিয়ার অপরাধটা কী? সে কী করেছে? কিন্তু তার আগেই, একজন প্রধান গোঁফে হাত বুলিয়ে, চিৎকার করে বলল, আমি সবাইকে চুপ করে থাকতে বলছি। মুনিয়া পুরো ঘটনাটা কী ঘটেছিল, আগে সব বলুক, তারপরে আমরা সত্যি-মিথ্যা যাচাই করে দেখব। খটকা লাগলে, আমরা মুনিয়াকে জিজ্ঞেস করব, তোমরা কেউ কথা বলবে না। আসল কথা কী বেরিয়ে আসে, আগে আমাদের শোনা দরকার।
তারপরে সে মুনিয়ার দিকে তাকিয়ে বলল, শোন মুনিয়া, তুই ভয় না করে শরম না করে, সমস্ত ব্যাপারটা বল। একটা কথাও তুই বাদ দিবি না।
মুনিয়া তেমনি দূরের দিকে তাকিয়ে ছিল। ও ঠোঁট নেড়ে কিছু বলল, শোনা গেল না। তারপরে আবার গলা তুলে বলল, আমার হাত-পা তোমরা খুলে দাও।
সকলেই অবাক হল মুনিয়ার কথা শুনে। একজন চেঁচিয়ে বলল, দড়ি খুলে দিলেই ও পালিয়ে যাবে।
দহিবালা উঠে দাঁড়িয়ে বলল, তা হলে মুনিয়াকে আমরা বর্শা বিঁধিয়ে মেরে ফেলব। ও আমাদের হাত থেকে বাঁচতে পারবে না। কিন্তু ও যখন বলছে তখন ওর হাত-পা খুলে দাও।
দহিবালার প্রতি আমি নিজেই কৃতজ্ঞ হয়ে উঠলাম। তার কথায় যুক্তি ও সহৃদয়তা, দুই-ই আছে। তখন প্রধানদের একজন উঠে গিয়ে মুনিয়ার বাঁধন খুলে দিল। মুনিয়া সেখান থেকে নড়ল না। উঠে বসল না। তার সুন্দর কচি মুখখানা চোখের জলে আর ধুলোয় আর ছিপটির দাগে অদ্ভুত দেখাচ্ছে, তবু এখন তার মুখে যেন একটু স্বস্তি আর আরামের ছাপ ফুটল। সে দুহাত দিয়ে মাথার পিছনে চুল এলো খোঁপায় জড়িয়ে নিল। ময়লা কাপড়টাকে গায়ে ভাল করে গুছিয়ে জড়াল।
তারপরে সামনের দিকে দূরে তাকিয়ে বলল, আমি তাকে চিনি নাআমি তখন ভঁইষাঁড়ের মাঠে, গাছতলায় নিদ যাচ্ছিলাম। আমার ভঁইষগোরুরা মাঠে চরছিল। ঝটসে আমার নি টুটে গেল, আমি দেখলাম, আমার পাশে সে বসে আছে।
একজন প্রধান জিজ্ঞেস করল, সে কে?
মুনিয়া বলল, তাকে আমি চিনি না। তাকে আমি আমার জীবনে কখনও দেখিনি। না ভঁইষটাঁড়ে, শামপুরে, না শহরে বাজারে হাটে, না সাত দেবীতলা মেলায়, যেখানে তামাম দুনিয়ার লোক আসে। তাকে আমি কখনও দেখিনি।
আর একজন প্রধান জিজ্ঞেস করল, তার উমর কত?
মুনিয়া বলল, আমি জানি না, আমি মানুষের উমর বুঝি না।
তখন আর একজন প্রধান জিজ্ঞেস করল, সে দেখতে কেমন। সে কি জোয়ান না বুড়ো ছিল?
মুনিয়া এবার একটু ভাবল, কিন্তু সেই দূরে দৃষ্টি রেখে। তারপরে বলল, সে বুড়ো ছিল না। সে খুব বড় জোয়ান ছিল না, তার মাথায় বড় বড় চুল ছিল। তার রং কালো ছিল। সে দেখতে সুন্দর ছিল। তার গায়ে কোনও জামা ছিল না, তার গায়ে চুল ছিল না।।
মুনিয়া চুপ করল। তার মুখের অভিব্যক্তিতে একটু পরিবর্তন দেখা দিল। বড় বড় চোখে, মুখে যেন একটা স্বপ্নের ঘোর।
একজন প্রধান বলল, কোনও কথা বাদ দিস না মুনিয়া। সব সত্যি কথা বল। সত্যি কথার থেকে বড় ধর্ম কিছু নেই, তাতে কোনও লজ্জা নেই।
আমার মনে হল, মুনিয়া প্রধানের কথা আদপে যেন শুনছেই না। ও আবার বলতে লাগল, আমি যখন চোখ মেলে তার দিকে তাকালাম, সে আমার দিকে তাকিয়ে হাসছিল। আমার ভয় লাগল না। আমি অবাক হয়ে তার দিকে চেয়ে রইলাম। তারপরে আমি দেখলাম আমার গা খোলা, আমার গায়ে তার হাত রয়েছে। সে কখন এসেছে, আমি কিছুই জানি না। সে আমাকে বলল, ভয় পেও না, আমি তোমাকে ভালবাসি। বলে সে আমার মুখে মাথায় হাত বুলিয়ে দিল। আমার খুব ভাল লাগছিল, মনে হচ্ছিল, সে যেন আমাকে মন্ত্র দিয়ে কেমন করে ফেলছিল। সে আমার পাশে শুয়ে আমার গায়ে হাত দিচ্ছিল। সে শিশুর মতো আমার বুকে মুখ দিচ্ছিল, আমার সারা গায়ে হাত দিয়ে যেন খেলা করছিল।
মুনিয়া আবার থামল। আমার মনে হল, আমি যেন এক অবিশ্বাস্য রূপকথা শুনছি। যদিও সেই রূপকথার মধ্যে, স্পষ্টতই বাস্তবের গূঢ় লক্ষণগুলোর ইঙ্গিত পাওয়া যাচ্ছিল।
একজন প্রধান জিজ্ঞেস করল, তখনও তুই তাকে চিনতে পারলি না?
মুনিয়া ঘাড় নেড়ে জানাল না।
প্রধান আবার জিজ্ঞেস করল, তোর কি মনে হল না, সে একটা ধূর্ত বদমাইশ? তোর কি তখন মনে হয়নি, সে আর তুই দুজনেই পাপ করছিস?
মুনিয়া স্পষ্টভাবেই বলল, না। সে কী করছিল, আমি কিছুই জানি না। আমার ভাল লাগছিল। তাকেও খুব ভাল লাগছিল। আমি কোনও দিকে তাকাইনি। শুধু তার মুখের দিকেই তাকিয়ে ছিলাম।
তারপরে মুনিয়া যে ভাবে, যে ভাষায় পরবর্তী ক্রিয়াকলাপের বর্ণনা দিল, তা মহাভারতের ভাষার থেকেও সরল এবং এত সরল ও গ্রাম্য যে, আমাদের লেখাপড়া জানা ভদ্রলোকদের শ্রবণ পুড়ে যাওয়ার পক্ষে যথেষ্ট, লেখাও অসম্ভব। মোট কথা, সে একটি পরিপূর্ণ রমণের বর্ণনা দিল, এবং তার দেহ ও মনের অনুভূতিসমূহের কথা স্পষ্ট করে বলল, যা আমার কাছে এখনও একটি স্বপ্নে দেখা ও শোনার মতো মনে হয়। মুনিয়া আমাকে কেবল বিস্মিত করেনি, তার সত্যবাদিতায় আমার মনে হয়েছিল, আমি বহু যুগ আগের ভারতের বুকে সেই যুগের মানুষদের মধ্যে বসে আছি। সেই ভাষা এবং বর্ণনার দ্বারা কেউ মিথ্যা কথা বলতে পারে না। এতক্ষণের সমস্ত রহস্য তখন আমার কাছে স্পষ্ট হয়ে উঠছিল। দেবতা, অপদেবতা বা মানুষের কথা কেন উঠেছিল; তখন বুঝতে পারছিলাম।
মুনিয়া তার বর্ণনায় এ কথাও বলল, তার একটু রক্তপাত হয়েছিল, কষ্ট পেয়েছিল, কিন্তু ভাল লেগেছিল বেশি। সে যে গর্ভবতী হল, এ কথা সে জানত না। তারপরে মুনিয়ার যেন তন্দ্রার ঘোর লেগেছিল, এবং যখন তার তন্দ্রা ভেঙে যায়, তখন সে আর ছিল না। মুনিয়ার গা ভোলা ছিল না, কাপড়চোপড় গুছিয়ে পরানো ছিল। মুনিয়া তখন মাঠের চারপাশে তাকিয়ে দেখেছিল, কোথাও তার চিহ্ন ছিল না। সবই যেন একটা ভোজবাজির মতো ঘটে গিয়েছিল। মুনিয়ার তখন কান্না পেয়েছিল, সে গাছতলায় বসে বসে খানিকক্ষণ কেঁদেছিল। ইতিমধ্যে তার ভইষ এবং গোরুরা কোথায় চলে গিয়েছিল, দেখতে পাচ্ছিল না। খুঁজতে খুঁজতে নদীর ধারে গিয়ে তাদের পেয়েছিল, তারা জল খেতে গিয়েছিল। জল দেখে, পড়ন্ত বেলায় মুনিয়ার স্নান করতে ইচ্ছা হয়েছিল। সে স্নান করে, ভেজা কাপড়ে গৃহপালিত পশুদের নিয়ে বাড়ি ফিরে গিয়েছিল।
আরও জানতে পারলাম এ ঘটনা ঘটেছে প্রায় ছমাস আগে। অর্থাৎ ভাদ্র মাসে। ভঁইষাঁড়ের মাঠ আমার দেখা ছিল। ভাদ্রের দুপুরের রৌদ্রদগ্ধ নির্জন বিশাল মাঠের ছবি আমার চোখে ভেসে উঠেছিল। আর কেন জানি না, একটি প্রাচীন কবিতার কথা আমার মনে পড়ে গিয়েছিল, ই ভর বাদর মাহ ভাদর শূন্য মন্দির মোর।যদিও মুনিয়ার বর্ণনায় বর্ষার কোনও কথাই ছিল না, বলতে গেলে কোনও প্রাকৃতিক বর্ণনাই ছিল না, তথাপি আমার মনে হয়েছিল। কিন্তু আমার অবাক লাগছিল, আমার সামনে মুনিয়া নামে যে দেহাতি বালিকাটি বসে ছিল, সে যে প্রায় ছমাসের গর্ভবতী, সে যে পুরুষ সঙ্গক্ষম, এ যেন আমি বিশ্বাস করতে পারছিলাম না। তার শরীরের দিকে তাকিয়ে আমি কিছুই বুঝতে পারছিলাম না। অথচ অবিশ্বাস করারও কিছু নেই, কারণ মুনিয়ার কথা থেকেই জানা গেল, গতকাল রাত্রে তার মা তার গর্ভবতী হবার কথা জানতে পারে, এবং সে তার মাকে সব কথাই অকপটে বলেছে। কিন্তু সে কিছুই অনুমান করতে পারেনি, কেবল তার পেট একটু বড় হয়ে ওঠা ছাড়া এবং সে এ কথাও জানাল, তার কখনও ঋতুদর্শন ঘটেনি।
আরও একটা বিষয় আমার কাছে লক্ষণীয় মনে হল, গ্রামের যে সব ক্রুদ্ধ অধিবাসীরা বসে ছিল, যারা অতি ইতর ভাষায় মুনিয়াকে গালাগালি করছিল, মুনিয়ার সমস্ত ঘটনা বর্ণনার সময় কেউ-ই কোনওরকম বিদ্রূপ করা বা ইতর ভাষা বলেনি। সকলেই খুব মনোযাগ দিয়ে শুনছিল।
মুনিয়ার কথা শেষ হলে সকলেই খানিকক্ষণ চুপ করে রইল। কারোর কারোর চোখেমুখে অবিশ্বাস এবং সংশয়ের অভিব্যক্তি। একজন প্রধান জিজ্ঞেস করল, মুনিয়া সেই মানুষকে তুই আর কখনও দেখতে পাসনি?
মুনিয়া বলল, না। তাকে আমি জীবনে একবারই দেখেছি।
তখন খাটিয়ার কাছেই একজন বৃদ্ধা উঠে দাঁড়াল। সাদা শন নুড়ি চুল বুড়ির মাথায়। তার চোখ ঘষা কাচের মতো, সে অন্ধ। সে বলল, আমি এটা বলতে পারি, মুনিয়া যা বলেছে তা মিথ্যা হতে পারে না।
সবাই অন্ধ বৃদ্ধার দিকে তাকাল। বৃদ্ধার চোখের ঘষা কাচের ক্ষেত্র কাঁপছে। মনে হয় মোটা পরদার ভিতরে তার চোখের মণি নড়াচড়া করছে। সে আবার বলল, সরপঞ্চকে আমি এও বলতে পারি, মুনিয়ার পেটে যে বাচ্চা দিয়ে গেছে সে কখনও অপদেবতা হতে পারে না। সে যদি অপদেবতা হত, মুনিয়া পাগল হয়ে যেত, নয়তো অপঘাতে মারা যেত। কারণ অপদেবতারা যার ওপর ভর করে তার সর্বনাশ করে দিয়ে যায়।
আমি অবাক হয়ে দেখলাম, সকলেই যেন দৈববাণী শোনার মতো অন্ধ বৃদ্ধার কথা শুনছে, এবং বিশ্বাসও করছে।
বৃদ্ধা আবার বলল, মুনিয়ার পেটে কোনও মানুষের বাচ্চাও নেই। মানুষ হলে, মুনিয়া মন্ত্রমুগ্ধ হত না। ও চেঁচামেচি করত, আঁচড়ে কামড়ে দিত। আমাদের পশুপাখিদের এখনও মড়ক লাগেনি। গ্রামেও মড়ক লাগেনি। মাঠে এখনও ফসলের কোনও ক্ষতি হয়নি, ফসল ভালই হয়েছে। আমার মনে হয়, এ কোনও দেবতারই কাজ। মুনিয়াকে তাঁর ভাল লেগেছিল। তবু আমি একটা কথা বলব, মুনিয়ার বাচ্চা হওয়ার আগে যদি গ্রামের কোনও ক্ষতি হয়, তবে বুঝতে হবে, এর মধ্যে কোনও পাপ আছে।
অন্ধ বৃদ্ধা চুপ করল। আমি সীমাহীন বিস্ময়ে দেখলাম, কারোর মুখে আর কোনও সংশয় বা অবিশ্বাস নেই। এমনকী পঞ্চায়েত প্রধানদেরও। আমি মনেপ্রাণে বিশ্বাস করলাম কিনা, নিজেও ভাল জানি না, তথাপি যেন একটা স্বস্তি বোধ করলাম। বৃদ্ধার প্রতি মনে মনে কৃতজ্ঞতা প্রকাশ করলাম।
তখন একজন পঞ্চায়েত প্রধান চিৎকার করে, সকলের উদ্দেশে বলল, তোমরা সোতিয়া বুড়ির কথা সবাই মেনে নিচ্ছ? প্রায় সকলেই একযোগে বলে উঠল, তারা মেনে নিচ্ছে। প্রধান বলল, পঞ্চায়েতও তাই মেনে নিচ্ছে। কিন্তু এখন কথা হল, শামপুরের লছমনের ব্যাটার সঙ্গে মুনিয়ার বিয়ে হয়েছে, বহুত আগে। সে যদি মুনিয়াকে আর না নিতে চায়, তা হলে কী হবে?
কেউ কোনও কথা বলল না। সোতিয়া নামে অন্ধ বৃদ্ধা বলল, যদি মুনিয়াকে শ্বশুরবাড়ি থেকে না নিতে আসে, তবে গ্রামের দেবী মঙ্গলার পূজা করবে মুনিয়া। মঙ্গলা দেবীর সেবা করবে, সেখানেই থাকবে সারা জীবন।
একজন পঞ্চায়েত প্রধান বলল, আমরাও তাই চাই।
আমি এবার উঠে দাঁড়ালাম। তখন অনেকেই উঠতে আরম্ভ করেছে, নিজেদের মধ্যে কথাবার্তা বলছে। সকলের কাজকর্মও আছে। ইতিমধ্যে সন্ধ্যা ঘনিয়ে আসছে। দেখলাম, মুনিয়ার মা এসে মুনিয়ার হাত ধরে মাটি থেকে তুলল। মুনিয়ার মুখ নিচু। চোখ জলে ভাসছে। কয়েক পলক আমি ওর দিক থেকে চোখ সরাতে পারলাম না। আমার মনে তখনও নানান প্রশ্ন ও বিস্ময়।
বিশ-পঁচিশ বছর কেটে গিয়েছে। এখনও আমার মনে সেই বিস্ময় এবং প্রশ্ন সকল এক রকমই আছে। এবং মাঝে মাঝে মনে হয়, সত্যি কি এরকম ঘটনার আমি সাক্ষী ছিলাম? নিজেকে নিজেই যেন বিশ্বাস করতে পারিনা, কারণ আমাদের বাস্তব বোধ এবং বিশ্বাসের ছকে না মিললে, অনেক কিছুই আমাদের কাছে অবিশ্বাস্য বলে মনে হয়।

চেতনার অন্ধকারে
সকলের মুখে এক কথা।
সকলের মুখে একই প্রশ্ন। একী, ওকে এমন দেখাচ্ছে কেন?
কী রকম দেখাচ্ছে? ললিতাকে কি আর চেনাই যাচ্ছে না? দেড় মাসের মধ্যে একটা মানুষের একটি মেয়ে কতখানি বদলে যেতে পারে, কত পরিবর্তন হতে পারে যে, সকলের, সবাইয়ের মুখে কেবল এক কথা, একই জিজ্ঞাসা, লিলিতাকে এমন দেখাচ্ছে কেন? দেড় মাস বাদে বেড়িয়ে ফিরল। যাদের সঙ্গে বেড়াতে গিয়েছিল, তাদের সবাইয়েরই রীতিমতো চেহারা ফিরে গিয়েছে। ওকে এমন দেখাচ্ছে কেন?
বাড়ির সবাই নিজেদের মধ্যে কথাবার্তা বলল। ললিতাকেও জিজ্ঞেস করল। ললিতা সকলের সামনেই হাসল। হেসে অবাক হয়ে, ভুরু বাঁকিয়ে পালটা প্রশ্ন করল, কেমন আবার দেখাচ্ছে। আমি যেমন ছিলাম, তেমনিই আছি। আমি তো কিছু বুঝতে পারছি না।
কথাটা কেউ বিশ্বাস করল না। বাড়ির সবাই ওর মুখের দিকে সন্দিগ্ধ জিজ্ঞাসু চোখে তাকিয়ে রইল। ললিতার হাসির মধ্যে গভীর কোনও রহস্য লুকিয়ে আছে কিনা, বোঝবার চেষ্টা করল ওর মুখের দিকে চেয়ে। কিন্তু সকলের মুখ দেখেই বোঝা গেল, কেউ কোনও রহস্য উদ্ধার করতে পারছে না।
এমনকী, ললিতা যাদের সঙ্গে বেড়াতে গিয়েছিল, বড় দাদা আর বড় বউদি, তারাও অবাক। তাদেরও একই জিজ্ঞাসা। ওর বড়দা, একমাস আগে, বাইরে থাকতেই জিজ্ঞাসা করেছিল, হ্যাঁ রে ললু, তোর কি শরীর-টরীর খারাপ হয়েছে নাকি?
ললিতা জবাব দিয়েছে, না তো।
বউদি বলেছে, কিন্তু তোমাকে এমন শুকনো দেখাচ্ছে কেন?
ললিতা হেসে বলেছে, কোথায়?
বড়দা বলেছে, না না, হাসির কথা নয় ললু, শরীর যদি খারাপ হয়ে থাকে, বলবি তো। তোর বউদি বলছিল, কদিন ধরে তোকে যেন কেমন অন্যমনস্ক দেখাচ্ছে। চুপ করে বসে যেন কী ভাবিস?
মনে পড়ছে, ললিতা তখন দাদা বউদির সঙ্গে, বম্বে ছেড়ে হায়দ্রাবাদের দিকে চলেছে। চলেছে মানে, বম্বে থেকে যেদিন অওরঙ্গাবাদ যাওয়া হবে, তার আগের দিন রাত্রে, হোটেলের ঘরে বসে এই সব কথাবার্তা চলছিল।
দাদার কথা শুনে ললিতা আবার তেমনি করে হেসেছিল। বলেছিল, বউদি ভুল দেখেছে।
ললিতা টের পেয়েছিল, বউদি ওর দিকে তীক্ষ্ণ চোখে তাকিয়েছিল। বউদি যেন ওর মুখ আর শরীরের দিকে দেখে, কিছু আবিষ্কার করতে চাইছিল। বলেছিল, সেটা না হয় ভুল দেখেছি ভাই, প্রায় দিন তিনেক ধরে তুমি মোটেই ভাল করে খাচ্ছ না, সেটাও কি ভুল দেখেছি?
ললিতা তখন শব্দ করেই হেসে উঠেছিল। বলেছিল, কী যে বলো তুমি বউদি, তার ঠিক নেই। হঠাৎ আমি কম খেতে যাব কেন?
দাদা বউদি দুজনেই ললিতার মুখের দিকে তাকিয়ে, খানিকক্ষণ চুপ করে ছিল। তখনকার মতো, বউদি আর কোনও কথা না বলে, সামনে থেকে চলে গিয়েছিল। চলে যাওয়ার ভঙ্গি থেকেই বোঝা গিয়েছিল, বউদি রাগ করেছে। করাটাই স্বাভাবিক, কারণ বউদির সঙ্গে ওর যথেষ্ট সখিত্ব। বউদির একটা দাবি আছে, ললিতার কিছু হয়ে থাকলে, ও তা নিশ্চয়ই তাকে বলবে।
দাদা আবার জিজ্ঞেস করেছিল, হ্যাঁ রে, বেড়াতে বেরিয়ে মন-টন খারাপ হয়নি তো?
ললিতা বলেছিল, কেন?
কেন আবার কী, হয়তো যে কোনও কারণেই তোর ভাল লাগছে না। আমাদের সঙ্গে বেড়াতে হয়তো ভাল লাগছে না।
ললিতা বলেছিল, কী যে বলো তুমি দাদা। খারাপ লাগলে তোমাদের সঙ্গে আমি বেরোতাম নাকি।
দাদা বলেছিল, তখন হয়তো বুঝতে পারিসনি।
ললিতা বলেছিল, মোটই না। আমার সে সব কিছুই হয়নি। তোমরা মিছিমিছি ভাবছ। আমি বেশ ভালই আছি।
দাদা একটু চুপ করে থেকে, গলা নামিয়ে আবার জিজ্ঞেস করেছিল, মায়া কিছু বলে টলেনি তো?
মায়া মানে বউদি। ললিতা তখন সত্যি খিলখিল করে হেসে উঠেছিল। বলেছিল, কী যে বলো তুমি দাদা।
তখন দাদার মুখেও হাসি ফুটে উঠেছিল। একটু নিশ্চিন্ত হয়েছিল।
কিন্তু নিশ্চিন্ত থাকতে পারেনি। অওরঙ্গাবাদ গিয়ে, অজন্তা ইলোরা দেখে, কয়েকদিন পরে হায়দ্রাবাদ গিয়ে, আবার একই প্রসঙ্গ উঠেছিল। না উঠে পারেনি, কারণ ললিতার চেহারাটা সত্যি খারাপ দেখাচ্ছিল। ওর দাদাও তখন নিশ্চিত হয়েছিল, ললিতার মধ্যে কেমন যেন একটা পরিবর্তন দেখা যাচ্ছে। ললিতা যে অন্যমনস্ক হয়ে একলা একলা কিছু ভাবে বা প্রায়ই একলা থাকতে চায়, সেটা আর লুকোনো যাচ্ছিল না। খাওয়া-দাওয়ার ব্যাপারে যে অমনোযোগী হয়ে উঠেছিল, সেটাও দাদার চোখে পড়েছিল।
হায়দ্রাবাদে ওরা কোনও হোটেলে ওঠেনি। সেখানে ললিতার মেজদা থাকত, হায়দ্রাবাদই তার চাকুরিস্থল। সেখানে মেজোবউদিও ছিল। মেজদা-মেজোবউদি অবিশ্যি, সেরকম কিছু বুঝতে পারেনি। কারণ তারা দুজনেই অনেকদিন পরে ললিতাকে দেখেছিল। কিন্তু সব কথা শোনার পরে, তাদের মনেও একটা সন্দেহ জেগেছিল, তা হলে হয়তো কিছু ঘটেছে। যদিও ঘটনা ঘটবার মতো কিছু থাকতে পারে না, বা কোনও অবকাশই ছিল না। কিছু ঘটলে, বড়দা-বড়বউদি নিশ্চয়ই জানতে পারত।
মেজোবউদি একটু চপল প্রকৃতির। সে বলল, পথের মাঝে উড়ো প্রেম করে বসনি তো?
ললিতা ঠোঁট টিপে হেসে বলেছিল, হতে পারে, তোমরা যখন বলছ।
মেজদা একটু সাদাসিধে সরল ধরনের মানুষ। বলেছিল, বলেই ফ্যাল না বাপু, যদি কিছু ঘটে থাকে।
ললিতা বলেছিল, কী আশ্চর্য, বলব আবার কী। কিছুই তো ঘটেনি।
মেজদা বলেছিল, আমি অবিশ্যি সেরকম কিছুই বুঝতে পারছি না। বড়দাবউদি বলছে, তাই জিজ্ঞেস করছি।
বড়দা মেজদাকে বলেছিল, তুই কিছু জানিস না। ললু যখন বাড়ি থেকে বেরিয়েছিল, তখন বেশ তাজা হাসিখুশি। তারপরে দিন পনেরো যেতে না যেতে দেখি, কেমন যেন সব সময়েই মুষড়ে আছে। চোখের কোল বসে যাচ্ছে। ওর মুখের চেহারা দেখে বুঝতে পারছিস না কিছু?
মেজদা ললিতার মুখের দিকে তাকিয়েছিল। ললিতা হেসে উঠেছিল। মেজদা বলেছিল, ও সব তুমি বুঝবে না বড়দা। মেয়েদের মনে মনে কী সব হয়। অত বুঝতে গেলে চলে না, ছেড়ে দাও।
বড়দা বলেছিল, মেয়েদের কোনও ব্যাপার হলে তোর বউদি বুঝতে পারত না?
বড় বউদি মনে মনে অভিমান পুষেই রেখেছিল। বলে উঠেছিল, না না, এখনই কিছুই বুঝতে পারি না।
মেজদা বলেছিল, তা হলেই বোঝ, ও সব যার যার ব্যাপার, সে বুঝবে। বেশি মাথা ঘামিয়ে লাভ নেই। তবে দেখিস ললু, কোনও বাজে অসুখ-বিসুখ বাধিয়ে বসিস না। আর যা খুশি তা-ই কর গে যা।
হায়দ্রাবাদের দিনগুলো যা তোক এক রকম কেটে গিয়েছিল। কিন্তু কলকাতায় ফিরে এসে আর মুক্তি পাওয়া গেল না। বিশেষ করে মায়ের চোখকে কোনও রকমেই ফাঁকি দেওয়া গেল না। মা ললিতাকে আলাদা করে ডেকে নিয়ে জিজ্ঞেস করলেন, কী হয়েছে রেললু, চেহারাটা এমন খারাপ করে ফিরলি কী করে?
ললিতাকে মায়ের কাছে একটু বিশেষভাবে সাবধান হতে হল। মুখের স্বাভাবিক ভাব বজায় রেখে বলল, খারাপ কোথায় দেখছ মা?
মা অবাক হয়ে বললেন, খারাপ কোথায় দেখব আবার, তোমার চেহারায় দেখছি। মুখের সেই ঢলঢলে ভাব নেই, যেন চোপসানো। চোখের কোলে কালি।
ললিতা বলল, আমি তো কিছু দেখতে পাই না।
মা বললেন, তা হলে বলব, তোমার চোখের দৃষ্টিও নষ্ট হয়ে গেছে। কিন্তু এ সব কথা বলে তো কোনও লাভ নেই। তোমরা লেখাপড়া শিখেছ, দশ জনের সঙ্গে মেলামেশা কর। তোমাদের এভাবে জিজ্ঞেস করতে হবে কেন? মনের দিক থেকে বা শরীরের দিকে কিছু হয়ে থাকলে, সে কথা বলতেই
ললিতা জানে, মা রেগে গেলে সবাইকে তুমি বলেন, তা না হলে তুই। মায়ের কথা শুনে, ললিতার বুকের মধ্যে এবার যেন গুর গুর করে উঠল। একটা ভয় যেন ছায়া ফেলল ওর মনে। তথাপি ও নিজেকে শক্ত রাখল। বলল, কিন্তু কিছু না হলে, কী বলব মা।
মা কয়েক মুহূর্ত ললিতার মুখের দিকে তাকিয়ে থেকে বললেন, দেখলেই বোঝা যাচ্ছে, কোনও কারণে যেন তোমার আহার-নিদ্রা ঘুচে গেছে। কেন, আমি সেটাই জানতে চাইছি। দাদা বউদির সঙ্গে ঝগড়া হয়েছে?
ললিতা বলল, মোটেই না।
মা সঙ্গে সঙ্গে জিজ্ঞেস করলেন, তবে? প্রবীর চিঠিতে সে রকম কিছু লিখেছিল?
এক মুহূর্তের জন্য, ললিতার মুখে কথা আটকে গেল। ওর মুখ একটু লাল হয়ে উঠল। নিজেকে সামলে নিয়ে বলল, না না, কী আবার লিখবে?
মা ললিতার মুখের প্রতিটি অংশে চোখ বুলিয়ে দেখছিলেন। বললেন, কত কী লিখতে পারে, মন্দ যে কোনও কথা।
ললিতা বলল, না।
প্রবীর চিঠি লিখেছিল তো?
ললিতা বুঝতে পারছে, সংশয় আর সন্দেহ, মাকে কোন উৎকণ্ঠার কূলে টেনে নিয়ে গিয়েছে। বলল, দিয়েছিল। ও সব কিছু ভাবতে হবে না মা।
মায়ের মুখে যেন একটি নিশ্চিন্ত ভাব দেখা গেল, কিন্তু জিজ্ঞাসা শেষ হল না। বললেন, তা হলে কী ভাবতে হবে, বলবে তো।
ললিতা বলল, কিছুই ভাবতে হবে না।
কিন্তু মায়ের চোখ থেকে সন্দেহের ছায়াটা একটুও সরল না। তিনি কয়েক মুহূর্ত ললিতার মুখের দিকে চেয়ে থেকে, হঠাৎ একটি নিশ্বাস ফেললেন। বললেন, তোমরা যথেষ্ট বড় হয়েছ, বলবার কিছুই নেই। নিজেদের ভাল-মন্দ বোঝবার মতো বিদ্যা বুদ্ধি তোমাদের আছে। কিছু বলতে না চাও, বোলো না। কিন্তু সন্তানের জন্য দুশ্চিন্তা মায়েদের সবসময়েই থাকে।
মা আস্তে আস্তে ললিতার সামনে থেকে চলে গেলেন। মায়ের বক্তব্য বুঝতে ললিতার কোনও অসুবিধা হল না। ললিতা যা-ই বলুক, মায়ের দুশ্চিন্তা ঘুচবে না। মা সে কথাটাই জানিয়ে দিয়ে গেলেন।
ললিতা নিজের ঘরে এল। ভিতর থেকে দরজা বন্ধ করল। তারপরে হঠাৎ রুদ্ধ নিচু স্বরে বলে উঠল, আমি কী করব, আমি কী করব। উহ, আমার ভেতরটা পুড়ে যাচ্ছে, আমি যেন তিলে তিলে মরে যাচ্ছি। আর সহ্য করতে পারছি না।
বলতে বলতে ললিতা ছুটে গিয়ে ওর বিছানায় ঝাঁপিয়ে পড়ল। বিছানায় মুখ গুঁজে সহসা উচ্ছ্বসিত কান্নায় ভেঙে পড়ল। সারা শরীর ফুলে ফুলে উঠতে লাগল। কান্নার মধ্যে একটা মুক্তি আছে, যেন অনেক জমানো অন্ধকার ধুয়ে মুছে দিয়ে যায়। কিন্তু সেই অঝোরে কান্নাটা কাঁদা হল না। ললিতার কান্নার বেগটা যেন সহসাই থেমে গেল, ও উঠে বসল। লাল ফোলা চোখ, জলে ভেসে যাচ্ছে। অথচ ললিতা যেন একটা চকিত উৎকণ্ঠায় উঠে বসল। উৎকণ্ঠা ফুটে উঠেছে ওর চোখে। গালের পাশে, কপালে রুক্ষ চুল ছড়িয়ে পড়েছে। গা থেকে আঁচল লুটিয়ে পড়েছে বিছানায়। স্থির চোখের দৃষ্টি মেঝের দিকে।
অনেকক্ষণ এক ভাবে পাথরের মতো বসে রইল। তারপর এক সময়ে নিজেরই নিশ্বাসের শব্দে যেন চমকে উঠল। প্রথমেই বন্ধ দরজাটার দিকে ফিরে তাকাল। তারপর নিজের এলোমলো কাপড়, কোলের দিকে তাকিয়ে আস্তে আস্তে উঠে দাঁড়াল। এখন ওকে কেমন আচ্ছন্ন দেখাচ্ছে। ওর চোখে যেন নিশির ঘোর। ঘরের এক পাশে বড় আয়নাটার সামনে গিয়ে দাঁড়াল। নিজের প্রতিবিম্বের চোখে চোখ রাখল।
ললিতা যেন নিজেকে চিনবার চেষ্টা করছে। নিজের চোখে চোখ রেখে, ও নিজেই যেন অবাক হয়ে ভুরু কোঁচকাল। ওর চোখে জিজ্ঞাসা ফুটে উঠল। ফিসফিস করে বলে উঠল, তুমি সেই ললিতাই তো। ললিতা! ললিতা!
সেই ললিতাই, কিন্তু যেন সেই ললিতা নয়, দেড় মাস আগে যে মেয়েটি এ বাড়ি থেকে বেরিয়েছিল। সেই ফরসা উজ্জ্বল স্বাস্থ্যবতী মেয়েটি। যার হাসিতে মুক্তা, ডাগর কালো চোখে হিরার দ্যুতি। ললিতার রূপের বর্ণনা দিতে গেলে প্রাচীন শব্দগুলো ব্যবহার করা যায়। গৌরাঙ্গী, সুবর্ণের ছটা যে অঙ্গে দেখা যায়। ক্ষীণ কটি, প্রশস্ত নিতম্বিনী, রোমহীন-নাভিস্থল, পীন বক্ষ। মধ্যোন্নত নাসা, বিঘোষ্ঠা, মৃগনয়না।
ললিতার রূপের খ্যাতিটা স্বাভাবিক ভাবেই ওর স্কুল কলেজের সীমানা পেরিয়ে আরও বহুদূরে বিস্তৃত। যে কারণে দাদাদের বন্ধু থেকে শুরু করে আরও অনেকেই ওকে ঘিরেছিল, বর্ণালী গ্রীবাদ্ধোত পায়রাদের মতো যাদের বকবক শুনে শুনে রূপসীর কান পচে গিয়েছিল। এখনও যায়, কিন্তু প্রবীর নামে একজনের সঙ্গে মালাবদলের কথাটা প্রায় পাকাপাকি হয়ে যাবার পরে অনেকে সরে পড়েছে।
আয়নার সামনে এখন কি সেই ললিতাই দাঁড়িয়ে আছে? সত্যবাদী কেবল ললিতা, আর সকলেই মিথ্যুক? সকলের চোখই কি বন্ধ? ললিতা আয়নার সামনে আরও এগিয়ে গেল, এত কাছে, এত কাছে যেন আয়নার গায়ে নিজেকে ঠেকিয়ে ধরল। নিশ্বাস লেগে আয়নার গায়ে একটু ঝাঁপসা দাগ লাগল। ললিতা নিজের মুখ দেখতে লাগল। চোখের কোলে সুবর্ণের ছটা নেই, যেন কালি লেগেছে মুখে। সামান্য কিছুদিনের মধ্যেই, মুখ যেন শীর্ণ হয়ে উঠেছে। চোখের কালো তারার সেই দ্যুতি নেই, হাসিটা নিতান্ত কাচের ঝনঝনানি। পঁচিশ বছরের রূপসী ললিতার প্রাণের শব্দে তা বাজে না।
নিজেকে দেখতে, হাত তুলে আঙুল দিয়ে মুখের সব জায়গায় বুলিয়ে দেখল। দেখতে দেখতে ঠোঁটে এসে থামল। রক্তোষ্ঠের সেই ঝলক কোথায় গেল। দুহাত তুলে সামনে নিয়ে দেখল। ডানার দিকে দেখল, গলার দিকে দেখল, তারপরে হঠাৎ বুকের জামার বোতাম একটা একটা করে খুলে ফেলল। ভিতরে কোনও অন্তর্বাস নেই, আয়নায় প্রতিবিম্বিত মুক্ত বক্ষ। পীন বক্ষ। সহসা মনে হয় বুকে এখনও সুবর্ণের ছটা, উদ্ধত নয়, নও নয়, যেন প্রকৃতি! তার আপন মহিমায় স্বপ্নের ঘোরে রয়েছে। নির্লোম রক্তিম বৃন্ত।
ললিতা চেয়ে দেখল, যেন কিছু খুঁজে পেতে চাইছে। কী খুঁজছে ললিতা? কোনও কাম তপ্ত নখরের দাগ, দংশনের চিহ্ন? কোনও দাগ নেই, নিষ্কলঙ্ক। রঙের পরিবর্তন অথবা ভার? কিছুই বোঝা যায় না। নিজেকে তো এমনি যেন দেখে এসেছে। নতুনের কোনও দাগ লেগেছে বলে তো মনে হয় না।
বুকের নীচে পেটের দিকে তাকাল। কোমরের শাড়ির বন্ধনীতে হাত রাখল। ললিতা কি নিজেকে একেবারে নগ্ন করে দেখবে? নিজেকে তন্ন তন্ন করে দেখবে?
তারপরে হঠাৎ যেন কিছু মনে হয়, আবার মুখ তুলে চোখে চোখে তাকায়। তাকাতেই সহসা দমকা ঝাপটা লেগে যেন ওর ঠোঁট কেঁপে ওঠে, দৃষ্টি ঝাঁপসা হয়ে যায়, চোখের কোণে জল জমে ওঠে। বুকের ওপর দু হাত চেপে, বারে বারে ঘাড় নাড়তে থাকে, অস্ফুট স্বর শোনা যায়, না না না।

সন্ধেবেলায় প্রবীর এল।
ললিতার সঙ্গে দেখা হবার আগেই, নীচের তলায় তার গলার স্বর শোনা গেল। একটু পরেই প্রবীর ৬৩২ ওপরে আসবে। এখন তো প্রবীরের আর কোনও বাধা নেই। অনেক দিন ধরেই, কোনও বাধা নেই। ললিতার কাছে তার অবারিত দ্বার। বাড়ির সকলে শুধু মেনে নেয়নি, এখন সকলের কাছে প্রার্থিত। প্রবীর ওপরে যাবে, ললিতার সঙ্গে দেখা করবে, কথা বলবে।
প্রথাসিদ্ধ ভাবেই সব ব্যবস্থা হয়েছে, যেমন হয়ে থাকে। যদিও প্রথম দিকে প্রবীর সম্পর্কে বাড়ির প্রায় সকলের আপত্তি ছিল। প্রথম কারণ, প্রবীর এ বাড়িতে নিয়মিত যাতায়াত করত না। বলতে গেলে সকলের কাছে অপরিচিত ছিল। প্রবীর সেজদার বন্ধু, সেই সুবাদে দু-একবার এসেছিল। প্রাথমিক পরিচয় ছাড়া তার সম্পর্কে কেউ কিছু জানত না।
দ্বিতীয় কারণ, ললিতার স্বয়ংবর সভায়, অর্থাৎ বাড়িতে নিয়মিত যারা আসত তাদের তুলনায় বিত্তের দিক থেকে খাটো। তার মানে এই নয়, ললিতাদের বিত্তের থেকে খাটো। যারা প্রকাশ্যে অপ্রকাশ্যে ললিতার পাণিপ্রার্থী ছিল তাদের তুলনায় খাটো শুধু বিত্তে না, দামের সঙ্গে নামটাও দরকার। প্রবীরের সেরকম কোনও নাম ছিল না। ওর বাবা একজন নামকরা সাংবাদিক ছিলেন। কিন্তু বিত্তবান ছিলেন না। প্রবীরের কোনও নাম নেই, যাতে বললেই সবাই এক কথায় চিনতে পারে। কিন্তু বাকিদের তা ছিল। ব্যবসায়ে বা চাকুরির পদগরিমায় তাদের এক কথাতেই চেনা যেত।
প্রবীর নিজেই একটি প্রতিষ্ঠান স্থাপন করেছে। বলতে গেলে, ব্যবসায়ের জগতে সেটা একটা মরা ঘোড়া। তাকে বাঁচানোর দায়িত্ব নিয়েছে। প্রথম যখন নিয়েছিল তখন ওর বন্ধুবান্ধবেরা সবাই হরিবোল ধ্বনি দিয়েছিল। তার মধ্যে ললিতার মেজদাও ছিল।
প্রায় এক বছর পরে সেই মরা ঘোড়াটা যখন চোখ পিট পিট করে তাকিয়েছিল, একটু ল্যাজ নাড়ানোর চেষ্টা দেখা দিয়েছিল, তখনও সকলেই প্রবীরকে বলেছিল, ওটা প্রেতাত্মার ভর হয়েছে। যারা ওর ঘাড়ে এতদিন সওয়ার হয়ে চেপেছিল এবং অনেকদিন পটল উৎপাদন করেছে, তারা হঠাৎ জেগে উঠেছে। ঘোড়াটার জাগবার কোনও লক্ষণ নেই।
দ্বিতীয় বছরে প্রবীরের বন্ধুরা একটু চোখ মিটমিট করে তাকিয়েছিল। দেখেছিল ঘোড়াটা উঠে দাঁড়িয়েছে। কেবল দাঁড়ায়নি, ঘাড়ের কেশরে এবং লাঙুলেও বেশ ঝাপটা লাগছিল। মাঝে মাঝে পা ঠুকতেও দেখা যাচ্ছিল।
তবু সবাই নিশ্চিন্ত ছিল, আর যাই হোক, দাঁড়ানো পর্যন্ত। ও ঘোড়া ছুটবে না। ওই রূপ দেখানো পর্যন্তই সার। যা পাবে তা খেয়ে বসে থাকবে।
কিন্তু ছুটেছিল। এবং এখন বেশ ভালই ছুটছে। ব্যবসার জগতে যারা বিচক্ষণ রেসুড়ে তাদের বেশ ভালভাবেই লক্ষ পড়েছে। বলেছে, জাতটা তো ভাল। একবার যখন ছুটেছে তখন ভালই ছুটবে।
চৌত্রিশ বছরের প্রবীরকে এখন অনেকটা সার্থক এবং যাকে বলে সেলফমেড ম্যান, তাই বলা যায়।
দুবছর আগে, প্রবীরের ঘোড়াটা যখন উঠে দাঁড়িয়েছে, একটু-আধটু পা ঠুকছে অর্থাৎ প্রবীরের মতে, সব থেকে ক্রুসিয়াল সময়, সে সময়েই নতুন করে ললিতার সঙ্গে তার আলাপ হয়েছিল।
এখনও ললিতার স্পষ্ট মনে আছে। আকাশের কোণে মেঘ দেখেও কালবৈশাখীর সম্ভাবনাটাকে উড়িয়ে দিয়ে একলা পথ চলছিল মধ্য কলকাতার এক রাস্তায়। দেখতে দেখতেই ঝড় উঠেছিল। প্রথমে ধুলোর ঝড়। লোকজনের দৌড়োদৌড়ি, গাড়িঘোড়ার ছোটাছুটি। তথাপি এখনও ললিতার আশা, রাস্তার ধারে দাঁড়িয়ে কোনও রকমে ট্যাক্সি ধরে ঝড়ের মধ্যেই বাড়ি ফিরে যাবে।
কিন্তু ট্যাক্সি আসেনি, মুষলধারে বৃষ্টি এসেছিল। তখন হাতের সামনে ছিল বাস স্টপের মাথায় চাল দেওয়া ঢাকনা। সেখানে একগাদা মানুষ দাঁড়িয়েছিল। ছুটে গিয়ে দাঁড়াতে হয়েছিল সেখানেই। সেখানে আকাশের বৃষ্টির থেকে, মুখের বাক্যবৃষ্টিও কম ঝরছিল না। সংসারে সব পুরুষমানুষেরা একরকম, ললিতা কদাচ তা বিশ্বাস করে না। কিন্তু অধিকাংশ পুরুষরাই মেয়েদের সম্পর্কে একটু বেশি উৎসাহী। মেয়েরাও নিশ্চয়ই, তবে পুরুষদের মতো স্থূল নয়। ও বুঝতে পারছিল, সেই বৃষ্টির মধ্যে, সামান্য একটি মাথা-ঢাকা বাস স্টপে, পুরুষদের চাপের মধ্যে বেশিক্ষণ দাঁড়িয়ে থাকা সম্ভব না। তা ছাড়া বৃষ্টির ছাট থেকে রেহাই পাওয়া যাচ্ছিল না। সমানে ভিজে যাচ্ছিল। অতএব রাস্তায় নেমে পড়াই ভাল।
ভাবতে ভাবতেও প্রায় দশ মিনিট কেটে গিয়েছিল। বৃষ্টি অঝোরে ঝরছিল। সেই সময়ে একটি পুরনো মডেলের অষ্টিন বাস স্টপ ঘেঁষে, এসে দাঁড়িয়েছিল। বাইরে থেকে চেহারাটা নিতান্তই বিবর্ণ। বর্ষা বাদলায় মোটেই ভরসা করবার মতো না।
বাইরে থেকে, জলের ছাট লাগা কাচের ভেতর দিয়ে, গাড়ির চালকের মুখটা কেমন যেন চেনা চেনা লেগেছিল। চালক সরে এসে, দরজা খুলে দিয়ে ডেকেছিল, ললিতা, উঠে এসো।
প্রবীর! মেজদার বন্ধু। দু একবার দেখলেও, চেহারাটা মনে ছিল। তবু ললিতা এক মুহূর্ত চিন্তা করছিল। এরকম দুর্যোগের মধ্যে, হঠাৎ একজনের গাড়িতে উঠে পড়াটা ঠিক হবে কিনা। ইতিমধ্যে, ভিড়ের ভিতরে, যাকে বলে বক্রোক্তি, শুরু হয়ে গিয়েছিল। ললিতা উঠে পড়েছিল গাড়ির মধ্যে। দরজাটা টেনে বন্ধ করে দিয়েছিল। ওর ভেজা কাপড়ে গাড়ির সিট ভিজে গিয়েছিল।
প্রবীর গাড়িটা ঘুরিয়ে নিয়েছিল। জিজ্ঞেস করেছিল, সোজা বাড়িতে তো?
ললিতা একটু বিব্রত লজ্জায় বলেছিল, হ্যাঁ, কিন্তু
প্রবীর ঠোঁট টিপে হেসে বলেছিল, কিন্তু মানে কী। তুমি আমাদের শিবেনের বোন তো?
ললিতা ঘাড় নেড়ে বলেছিল, হ্যাঁ।
তোমার নাম ললিতা। ওদিক দিয়ে চলে যাচ্ছিলাম, হঠাৎ তোমাকে চোখে পড়ল। চোখে পড়তেই চিনতে পারলাম, আর কেমন যেন মনে হল, এভাবে দেখেও চলে যাওয়াটা বোধহয় ঠিক হবে না। অবিশ্যি আমার একটু ভয় ছিল। উপকার করতে গিয়ে হয়তো বেইজ্জত হতে হবে। তুমি হয়তো আমাকে রিফিউজ করবে।
ললিতা বলে উঠেছিল, না না, তা কেন?
প্রবীর বলেছিল, নানান কারণেই। ধরো, হয়তো, তুমি আমাকে চিনতেই পারলে না, আর সেটা খুব অসম্ভব ছিল না। দু-একদিন তো দেখেছ।
ললিতা বলল, আমি প্রথমেই চিনতে পেরেছিলাম।
সেটা খুব ভাল। তা ছাড়া, তোমার সঙ্গে হয়তো কোনও বয়ফ্রেন্ড থাকতে পারত, আমি তো বুঝতে পারছিলাম না।
ললিতা কোনও জবাব দেয়নি। প্রবীরের দিকে আড়চোখে তাকিয়ে একটু হেসেছিল। প্রবীর সেটা লক্ষ করেছিল কিনা বোঝা যায়নি। সে আবার বলেছিল, তারপরে ভাবলাম, যা-ই হোক। আমার মন যখন বলেছে, একবার বলাটা আমার কর্তব্য। তারপর যা হয় দেখা যাবে। না হয় যেচে উপকারের একটা ভিন্ন অর্থ হবে, একটু হাসাহাসি হবে। কিন্তু সেটা আমার গায়ে লেগে থাকবে না।
ললিতা মিটিমিটি হাসছিল। বলেছিল, গায়ে না লেগে থাকলে আপনি বুঝি কিছু মানেন না?
প্রবীর বলেছিল, গায়ে মানেই মনে। মন থেকে ওটা আমি অনায়াসেই ঝেড়ে ফেলতে পারতাম।
একটু চুপচাপ প্রবীর গাড়ি চালাতে চালাতে আবার বলেছিল, তোমাকে তুমি বলছি বলে কিছু মনে করছ না তো?
ললিতা হেসে বলেছিল, না না, মনে আবার কী করব?
হ্যাঁ, বন্ধুর বোন তোআই মিন ছোট বোন। তাকে তুমি বলা যায়। তা ছাড়া, তুমি আমার থেকে অনেক ছোট।
ললিতা মুখ ফিরিয়ে একবার প্রবীরকে দেখেছিল। শ্যামবর্ণ শক্ত সমর্থ লম্বা চেহারা। পোশাক অতি সাধারণ। ট্রাউজার আর হাওয়াই শার্টের বুকের বোতাম কয়েকটা খোলা। চওড়া কবজিতে ঘড়ি। গোঁফ দাড়ি নেই। চওড়া কপালের ওপর রুখু চুল উড়ে এসে পড়েছে। শক্ত চিবুকের মাঝখানে ছোট খাঁজ কাটা। নাকটা উঁচু কিন্তু একটু মোটা, চোখ দুটো বড় আর কেমন যেন মেয়েলি মেয়েলি।
ললিতা বলেছিল, শুধু বয়সে বড় বলে কেউ তুমি বললে আমার ভাল লাগে না।
প্রবীর হেসে বলেছিল, তাই নাকি? বেশ, তবে শিবেনের বোন বলেই বলেছি।
ললিতা একটু লজ্জা পেয়ে বলেছিল, আপনাকে বলিনি। কেউ যখন শুধু বয়সের জন্য, একজনকে তুমি বলে, সেটা যেন কেমন শোনায়। উচিত কি?
প্রবীর একটু গম্ভীর হয়ে বলেছিল, মোটেই না।
ললিতা আবার প্রবীরের দিকে তাকিয়ে দেখেছিল। তারপরে সামনে তাকিয়ে দেখেছিল, প্রবীর সোজা দক্ষিণ কলকাতার পথ ধরেছে। ললিতা বলেছিল, আপনার সিট একদম ভিজিয়ে দিলাম।
তা আর কী করা যাবে। ও ঠিক সময়ে শুকিয়ে যাবে।
ললিতা লক্ষ করছিল, যেচে উপকার করতে চাইলেও, প্রবীর যেচে কথাবার্তা বলতে চায়নি। একটু পরে ললিতা নিজেই বলেছিল, ভাগ্যিস আপনি চিনতে পেরেছিলেন!
প্রবীর বেশ সহজ ভাবেই বলেছিল, তোমাকে চেনা তো খুব কঠিন না।
কেন?
আর দশটা মেয়ের থেকে, তোমার চেহারা তো একটু আলাদা–অর্থাৎ সুন্দরী হলে যা হয়। চেহারাটা আমার মনে ছিল।
গাড়ি চালাতে চালাতে, বেশ সহজভাবেই, প্রবীর ললিতার রূপের প্রশংসা করেছিল। অথচ তার জন্য অনেক কথা বলতে হয়নি। এ সব লোকের মনোভাব সহজে বোঝা যায় না। যেন ললিতার রূপ আছে বলেই তাকে মনে ছিল। কী মনে হয়েছে, সে কথা বোঝা যায় না। ললিতা হেসে যে প্রতিবাদ করবে, তা পারেনি। সেটা হয়তো ন্যাকামি করা হবে বলে ওর মনে হয়েছিল।
ললিতা তাই অন্য কথা বলেছিল, আপনি কি সাউথে যাচ্ছেন শুধু আমার জন্য? না কি আপনার বাড়ি ওদিকেই?
প্রবীর বলেছিল, আমি থাকি যাদবপুরে। তবে আপাতত, তোমাকে পৌঁছোবার জন্যেই এদিকে এসেছি। আমাকে আবার সেন্ট্রালে ফিরতে হবে।
ললিতা কিছু একটা বলতে যাচ্ছিল। তার আগেই প্রবীর হাত তুলে বলল, সে জন্য তোমাকে কিছু ভাবতে হবে না। এমনিতেও রাত নটা-দশটার আগে, কোনও দিনই আমার কাজ শেষ হয় না।
ললিতা অবাক হয়ে বলেছিল, রাত্রি নটা-দশটা?
হ্যাঁ, সকাল নটা-দশটা থেকে রাত্রি নটা-দশটা বলতে পারো।
ললিতার তখন মনে পড়ে গিয়েছিল প্রবীরের ব্যবসার কথা। মেজদার মুখে অনেক ঠাট্টাও শুনেছে। শুনেছিল, একদা কোনও সময়ে, একটি ব্যবসায়িক প্রতিষ্ঠান এক বিত্তবান ভদ্রলোক দাঁড় করিয়েছিলেন। পার্টনারশিপে সেটাকে আরও বড় করতে চেয়েছিলেন। কিন্তু বড় আর হয়নি, একেবারেই চাপা পড়ে গিয়েছিল। সেই মৃত প্রতিষ্ঠানটিকে প্রবীর আবার বাঁচিয়ে তোলার জন্য লড়াই করছিল। যদিও নাকি কোনও আশাই ছিল না।
ললিতা জিজ্ঞেস করেছিল, আপনার ব্যবসা এখন কেমন চলছে?
প্রবীর হেসে বলেছিল, কিছু শুনেছ নাকি?
মেজদার কাছে শুনেছিলাম।
প্রবীর বলে উঠেছিল, তা হলে তো জানই।
আপনার মুখ থেকে শুনতে চাইছি।
আমি আর কী বলব। তবে এটুকু বলতে পারি, যে শুয়েছিল সে উঠে দাঁড়িয়েছে। চলবে কেমন বলতে পারি না।
চেষ্টা যখন করছেন।
প্রবীর বলেছিল, হ্যাঁ, এবং তার ফলও যখন কিছু পেয়েছি, মনে হয় নিরাশ হব না। আমার বন্ধুরা কেউ বিশ্বাস করতে চায় না। দেখা যাক কী হয়।
ললিতা দেখেছিল, প্রবীরের চোখেমুখে বেশ আত্মপ্রত্যয়ের ভাব। দেখেছিল, একটা মানুষ যেন দৃঢ় বিশ্বাস নিয়ে ঝড়ের বেগে ছুটে চলেছে। প্রবীরের সমস্ত চেহারার মধ্যে সেই ছাপটা ফুটে উঠেছিল।
গাড়ি এসে দাঁড়িয়েছিল ললিতাদের দরজার কাছে। ললিতা বলেছিল, আপনি নামবেন না?
প্রবীর অনুরোধের সুরে বলেছিল, আজ না, আর একদিন।
এক কাপ চা অন্তত খেয়ে যান।
অসম্ভব, তোমাকে তো বললাম, আমাকে আবার এখুনি ফিরতে হবে।
আপনি আমাদের বাড়ি আসেন না কেন?
কখন আসব বলল। জীবিকার দায়েই দিন কেটে যায়।
তবু কাজ ছাড়াও তো মানুষের অন্য জীবন আছে।
প্রবীর হেসে বলেছিল, আমার আছে বলে মনে হয় না। তবুবলছ যখন নিশ্চয় চেষ্টা করব। তবে–।
তবে?
যে সব বিগ গাই তোমাদের বাড়িতে আড্ডা বসায়, সেখানে।
সেখানে কী?
কিছু না, আসব একদিন।
প্রবীর ললিতার দিকে তাকিয়েছিল। ললিতার সেই মুহূর্তে মনে হয়েছিল, প্রবীরের তাকানো এবং হাসির মধ্যে একটা বিশেষ কী কথা লুকিয়ে রয়েছে। ললিতা বলেছিল, লিটল গাই, একটু দয়া করে এসেই দেখুন না।
প্রবীর গাড়ি স্টার্ট দিয়ে হেসে বলেছিল, আসব। শিবেনকে বোলো।
ললিতা দাঁড়িয়ে ছিল। প্রবীরের গাড়ি বেরিয়ে গিয়েছিল। ললিতার হঠাৎ মনে হয়েছিল, প্রবীর ওকে যেন কিছু বলে গেল, এবং সেটা খুব অস্পষ্ট না। কেবল যে কাজের ব্যস্ততার জন্যই প্রবীর ললিতাদের বাড়ি আসতে চায়নি, তা না। বিগ-গাইদের ব্যাপারটাই বোধহয় আসল। আর সে সব বিগ গাই কারা? ললিতাকে যারা ঘিরে ছিল, তারা! আর তা ছাড়া বিগ গাই বলতে কাদের বোঝাতে চেয়েছিল প্রবীর? নিশ্চয় ললিতার বাবার বন্ধুদের নয়?
কিন্তু সেই ঝড়-বাদলের দিনে, আলাপ একটু সময়ের জন্যই, প্রবীর যেন কেমন একটু দাগ রেখে গিয়েছিল। বাড়ি ঢুকে, জামাকাপড় বদলাবার পরেও প্রবীরের কথা চিন্তা করেছিল ললিতা। ভেবেছিল বিগ-গাইরা আচ্ছা না বসালে কি প্রবীর নিয়মিত ললিতাদের বাড়ি আসত? তা হলে বুঝি সে তার কাজের মধ্যেও সময় করতে পারত?
প্রবীর কি আসলে অভিযোগ করেছিল, আত্মাভিমান প্রকাশ করেছিল? যা-ই করে থাক, কঠিন পরিশ্রমী, ব্যস্ত, সহজ এবং সাবলীল প্রবীরকে, আর সকলের থেকে একটু আলাদা লেগেছিল। ললিতা ওর মেজদার কাছে শুনেছিল, কী অসম্ভব পরিশ্রম করে প্রবীর। তার মধ্যেও, ললিতার চেহারা তার স্পষ্ট মনে ছিল, এবং কেন মনে ছিল সে কথাও স্পষ্টই বলেছিল, এবং ললিতার কাছে স্পষ্ট হয়ে উঠেছিল, প্রবীর আসতে চায় ওদের বাড়িতে। কিন্তু ললিতাকে যারা ঘিরে ছিল, তাদের মাঝখানে নয়।
ললিতা ভেবেছিল, আর কি প্রবীর আসবে?
আসেনি। প্রায় দু সপ্তাহ বাদে একদিন সন্ধের সময় টেলিফোন করেছিল। ললিতা নেহাত টেলিফোনের কাছে ছিল, তাই জানতে পেরেছিল। অন্য কেউ হলে শুধু মেজদা বাড়ি নেই বলেই ছেড়ে দিত। টেলিফোনের মধ্যেও গলার স্বরটা শুনে ললিতার ভুরু কুঁচকে উঠেছিল সন্দেহে। জিজ্ঞেস করেছিল, কে বলছেন আপনি?
জবাব এসেছিল, আমি শিবেনের বন্ধু। ও কি অফিস থেকে ফিরেছে?
ললিতা প্রথমেই বলেছিল, আমি ওর বোন ললিতা বলছি। আপনার নামটা জানতে পারি?
টেলিফোনের অপর প্রান্তে এক মুহূর্তের নীরবতা, পরমুহূর্তেই যেন অবাক স্বর ভেসে এসেছিল, ও, ললিতা বলছ নাকি? আমি প্রবীর বলছি।
ললিতা বলেছিল, সেটা সন্দেহ করেছিলাম বলেই, নামটা জানবার আগ্রহ হল। আপনি যে এলেন না?
কোথায়?
কোথায় আবার, আমাদের বাড়িতে।
ও হ্যাঁ, যাব একদিন।
প্রবীর অন্য কিছু বলবার আগেই ললিতা বলে উঠেছিল, কবে, দিন ঠিক করে বলুন।
প্রবীর ওপার থেকে হেসেছিল। বলেছিল, দিনক্ষণ বলাই তো মুশকিল, শিগগিরই যাব একদিন। শিবেন কি এখনও অফিস থেকে ফেরেনি?
না। কিন্তু আপনি একটা দিন বলুন, কবে আসবেন।
যেদিন সুযোগ পাব।
আজকেই সেই সুযোগটা করে নিন না।
প্রবীর টেলিফোনে হেসেছিল। বলেছিল, তোমার ব্যস্ততা দেখে।
কী?
মানে, হাসি পাচ্ছে।
হাসি পাচ্ছে কেন? আমি কি মিথ্যে ব্যস্ততা দেখাচ্ছি?
না না, তা কেন। আমি বলছি–মানে ছেলেমানুষের মতো বলছ।
ললিতার মনে হয়েছিল, প্রবীর সেটা সত্যি কথা বলেনি, কথা ঘুরিয়ে নিয়েছিল। ও বলেছিল, তা হতে পারে। আপনি তো আবার আমার থেকে অনেক বড়।
প্রবীর যেন একটু অবাক হয়ে বলেছিল, তার মানে?
ললিতা হেসে বলেছিল, তার মানে, তাই। আপনিই বলেছিলেন, আপনি আমার থেকে অনেক বড়, তাই আমার কথা ছেলেমানুষি মনে হতেই পারে।
প্রবীর আবার হেসেছিল। বলেছিল, আচ্ছা আজই তোমাদের বাড়ি যাচ্ছি, শিবেনকে একটু বলে রেখো।
ললিতা যেন ঠিক বিশ্বাস করতে পারেনি। ভেবেছিল, আপাতত টেলিফোনে কথা চাপা দেবার জন্য প্রবীর আসতে রাজি হয়েছিল। তাই বলেছিল, সত্যি বলছেন তো?
আমি মিথ্যে কথা বলি না।
প্রবীর লাইন কেটে দিয়েছিল। কিন্তু কথা রেখেছিল। আসলে মেজদার সঙ্গে তার বিশেষ দরকার ছিল, আসবার সেটাই বড় কারণ। ললিতার সঙ্গে কিছুক্ষণ গল্প করেছিল। বাড়িতে তখন আরও কয়েকজন ছিল, যারা মোটামুটি সবাই প্রবীরকে চেনে। যাদের প্রবীরের ভাষায় বলা যায় স্বয়ংবর সভার পাণিপ্রার্থী রাজা-মহারাজা। কথাটা নেহাত মিথ্যে ছিল না। ওরা কেউ-ই প্রবীরের সঙ্গে ভালভাবে কথা বলেনি। যেটুকুও বলেছিল, তার সবটাই প্রবীরের ব্যবসা নিয়ে হাসি মেশানো বক্রোক্তি।
ললিতার ভাল লেগেছিল প্রবীরের জবাবগুলো। প্রবীর একটুও রাগ করেনি, হাসতে হাসতে সকলের বিদ্রুপে মাখানো কথার জবাব দিয়েছিল। ওর জবাবের মধ্যেও যথেষ্ট বিদ্রুপের ধার ছিল, কিন্তু জ্বালা ছিল না।
তারপরে যখন ললিতার সঙ্গে আলাদা বসে কথা বলেছিল, তখন প্রবীর বলেছিল, এদের দেখে আমার শুধু একটা কারণেই হিংসা হয়।
ললিতা জিজ্ঞেস করেছিল, কী কারণ?
প্রতিটি সন্ধ্যা এরা একটা কারণে ব্যয় করতে পারে। এদের হাতে অঢেল সময়।
ললিতার ভুরু কুঁচকে উঠেছিল, তার মানে?
প্রবীর বলেছিল, তার মানে এরা রোজ তোমাদের বাড়ি এসে গল্প করার সময় পায়, আমি পাই না। পেলে বেশ হত।
ললিতা বুঝতে পেরেছিল, প্রবীর ঠিক কথাটা বলেনি। ও প্রবীরের চোখের দিকে তাকিয়েছিল। বলেছিল, কথাটা পরিষ্কার হল না।
প্রবীর বলেছিল, তা হলে আরও পরিষ্কার করে বলছি। ওদের প্রেম করার সময় আছে, আমার তাও নেই।
ললিতার মুখ একটু লাল হয়ে উঠেছিল। বলেছিল, সবাই প্রেম করতেই আসে, এ কথা আপনাকে কে বলল?
প্রবীর একটুও দ্বিধা না করে বলেছিল, প্রেম করার আশা নিয়েই আসে। তোমার মেজদার মুখেই শুনেছি। তুমি মুখ খুলে একজনের নাম বললেই সব মিটে যায়।
ললিতা বলেছিল, মেজদার কথাই ওরকম।
প্রবীর চুপ করে ছিল, কোনও জবাব দেয়নি।
ললিতা আবার বলেছিল, ওরা কেউ প্রেমিক না।
প্রবীর বলেছিল, তা-ও জানি। উদ্দেশ্য একটাই, কার যেন গান শুনেছিলাম, বুলবুলি শিস দেয় কেতকীর কানে। অনেকটা সেইরকম।
ললিতা বলেছিল, ভুল করলেন। ওরা কেউ বুলবুলি না, কেউ শিস দিতে জানে না।
ওদের ধারণা, ওরা তাই। তবে একটা কথা বলব। ওরা সকলেই যথেষ্ট ধনীদের ঘরের ছেলে, কিন্তু বড় গোবেচারা।
ললিতা হেসে উঠেছিল, গোবেচারা কেন?
প্রবীর বলেছিল, দেখ তো কেমন প্রতিটি সন্ধেয় এসে বসে থাকে। কত ধৈর্য এবং অধ্যবসায় থাকলে এরকমটা হয়।
ললিতা বলেছিল, কেবল আপনারই সেই ধৈর্য এবং অধ্যবসায় নেই!
মাফ করো, সত্যি নেই।
তা হলে আর ওদের হিংসে করে লাভ কী। সময় থাকলেও, আপনার পক্ষে সম্ভব নয়।
প্রবীর হঠাৎ ললিতার চোখের দিকে তাকিয়েছিল। তার চোখে যেন একটা অপার কৌতূহল এবং জিজ্ঞাসা। ললিতার মুখে রং লেগে গিয়েছিল। চোখ ফিরিয়ে নিয়েছিল।
প্রবীর কী ভেবে বলেছিল, সময় থাকলেও এরকম একটা পরিবেশে আসতে আমার অস্বস্তি হয়। আর এটাও আমি বুঝি, এখানে আমার আসাটা সকলের বোধহয় ভাল লাগবে না।
প্রবীর কথাটা কেন বলেছিল, ললিতা জানে। ললিতার মা তখন অন্য সকলের সঙ্গে বসে কথা বলছিলেন। কিন্তু প্রবীরকে দেখেও যেন দেখেননি, একটা কথাও জিজ্ঞেস করেননি। মেজদার তখনও বিয়ে হয়নি। বড় বউদিও মায়ের সঙ্গে বসে, অন্যদের সঙ্গেই কথা বলছিল।
ললিতা বলেছিল, মেজদা আপনাকে খুব ভালবাসে।
প্রবীর বলেছিল, তাতে এ বাড়িতে নিয়মিত আসা যায় না।
ললিতা বলেছিল, আমি তো আছি, আমাকে বাদ দিচ্ছেন কেন। আমার কাছেও তো আসতে পারেন।
প্রবীর আবার ললিতার চোখের দিকে তাকিয়েছিল। ললিতার চোখের পাতা নেমে গিয়েছিল। প্রবীর বলেছিল, তোমার সঙ্গে যদি মিশতে হয় তোমাকে এ বাড়ি থেকে ডেকে নিয়ে যাব। তোমার যদি কোনওদিন আমার সঙ্গে কথা বলতে ইচ্ছা করে আমাকে টেলিফোনে যেখানে খুশি ডেকো, আসব। আমি কাজ ভালবাসি, কারণ আমি একটা প্রতিজ্ঞা নিয়ে কাজে নেমেছি। তার মানে এই নয়, জীবনকে বাদ দিয়ে কাজকে সম্বল করেছি। আমি জীবনের জন্যই কাজকে ভালবাসি।
প্রবীর কথাগুলো বলেই খুব ব্যস্ত হয়ে উঠে পড়েছিল, আমি আজ যাই।
বলেই চলে গিয়েছিল। প্রবীর তার কথাগুলোর জবাব চায়নি। জবাব চাইবার কিছু ছিলও না। সে সব কিছুই ললিতার ওপর ছেড়ে দিয়ে গিয়েছিল। তার কথার মধ্যে অস্পষ্ট কিছুই ছিল না। তার শেষের কথাগুলো ললিতার মনে যেন গাঁথা হয়ে গিয়েছিল।
প্রকৃতপক্ষে ললিতা ক্লান্ত হয়ে পড়েছিল। প্রতিটি সন্ধেয় বাড়িতে একই পরিবেশ, একই যুবকদের আনাগোনা এবং চোখের দৃষ্টিতে, কথাবার্তায় সকলের একটাই বক্তব্য। একটাই আকাঙ্ক্ষা। কারওকে ও আলাদা করতে পারত না। সবাইকে ওর একরকম মনে হত। একমাত্র অর্থবান হওয়া ছাড়া কারোর মধ্যে বিশেষ কোনও বৈশিষ্ট্য ওর চোখে পড়েনি। ললিতার প্রতি সকলে কেবল মুগ্ধ। সকলেই অত্যন্ত ভাল, সকলেই অত্যন্ত মাপজোক করা মানুষ। কারোর সঙ্গে একটার বেশি কথা বলা যায় না।
প্রবীর চলে যাবার পরে, সকলেই যেন হাঁফ ছেড়ে বেঁচেছিল। প্রবীরের সঙ্গে আলাদা এক কোণে বসে কথা বলায় কেউ খুশি হয়নি। বরং বিস্মিত আর বিরক্ত হয়েছিল। মা তো রীতিমতো রেগেই গিয়েছিলেন। মেজদাকে সকলের সামনেই জিজ্ঞেস করেছিলেন, ওই প্রবীর না কী নাম, ছোকরা কী চায় তোমার কাছে?
মেজদা বলেছিল, একটা দরকারে এসেছিল। ও তো আমাদের বাড়ি বিশেষ আসে না।
মা রাগ চাপতে না পেরে, চকিতে একবার ললিতার দিকে তাকিয়ে বলেছিলেন, আজ তো অনেকক্ষণ বসেছিল।
মেজদার পরিষ্কার জবাব, ওই ললু বসিয়ে রেখেছিল বোধহয়।
ললিতা বলেছিল, হ্যাঁ, আমি একটু অপেক্ষা করছিলাম।
মেজদা আবার বলেছিল, তবে প্রবীরকে বোধহয় আর ঠেকিয়ে রাখা গেল না। যেভাবে উঠছে, ব্যবসাটা দাঁড় করিয়ে ছাড়বে।
মেজদার সে কথার কেউ জবাব দেয়নি।
ললিতা তারপরে আর প্রবীরকে বাড়িতে ডাকেনি। কিন্তু প্রবীরের সঙ্গে ওর নিয়মিত দেখা হত। ললিতার জীবনে সেই প্রথম, গোপনে একজনের সঙ্গে দেখা করার পালা শুরু হয়েছিল। সেই প্রথম, বাড়ির বিরুদ্ধে বিদ্রোহ। তার কারণ, রূপসী ললনাটির সেই প্রথম প্রেম। ললিতা অনেক ছেলের সঙ্গে মিশেছিল, অনেক ছেলের সঙ্গে বোজ কথা বলত, কিন্তু একজনের জন্য ব্যাকুলতা বা আকর্ষণ কখনও বোধ করেনি। প্রবীর সেই মানুষ, যে ওর জীবনে নতুন দিক দেখিয়েছিল।
ওদের সেই বাইরে মেলামেশা ঘনিষ্ঠতার কথা বেশি দিন চেপে রাখা যায়নি। ফলে, বাড়িতে আরম্ভ হয়েছিল অশান্তি। মেজদা তেমন না। কিন্তু বাবা, বড় দাদা, মা সকলের দিক থেকেই নানারকম আপত্তি উঠেছিল। প্রথমে অনুরোধ, তারপর বকুনি, তারপরে নানারকম বাধা।
কিন্তু কোনও কিছুই ওদের আটকে রাখতে পারেনি। আটকে রাখতে পারেনি শুধু না, ক্রমেই প্রবীরের ব্যবসার উন্নতি হচ্ছিল। নিশ্চিত প্রতিষ্ঠার পথে, প্রবীর ক্রমেই এগিয়ে যাচ্ছিল। সবাই প্রবীরের বিস্মিত প্রশংসায় পঞ্চমুখ হয়ে উঠেছিল। এমনকী ললিতার মেজদাও।
দু বছরের মধ্যে, প্রবীরের প্রতিষ্ঠা এবং ললিতার সঙ্গে তার বিয়ে, সবই স্থির হয়ে গিয়েছিল। সেই দুবছরের মধ্যে, ললিতার মেজদার বিয়ে হয়েছিল, হায়দ্রাবাদে ট্রান্সফার হয়ে চলে গিয়েছিল। প্রবীরও ললিতাদের পরিবারে স্বীকৃত হয়েছিল, প্রতিষ্ঠিত হয়েছিল।
বিয়ের আর দু মাস বাকি। বিয়ের আগে, বাপের বাড়ির লোকের সঙ্গে এই শেষ বেড়ানো।
কিন্তু এই শেষ বেড়ানো ললিতাকে কোথায় টেনে নিয়ে গেল। প্রবীরকে ও কী বলবে? কেমন করে বলবে?মুখ ফুটে একটি কথাও ললিতা বলতে পারবেনা। যে প্রবীরকে পাবার জন্য ও বাড়িতে বিদ্রোহ করেছিল, যাকে ও ভালবেসেছে, যার সঙ্গে ও ইতিমধ্যেই নিজেকে অচ্ছেদ্য ভেবেছে, যার সঙ্গে সারা জীবন কাটাবার জন্য প্রস্তুত হয়ে আছে। তাকে ও কী বলবে?
না, প্রবীরকে ও কিছুই বলতে পারবে না। বলা যায় না। সংসারে সমস্ত কিছুরই একটা যুক্তি আছে। বিশ্বাস্য অবিশ্বাস্য বলে একটা কথা আছে। যাকে আজ পর্যন্ত জীবনের কোনও কথাই গোপন করেনি, তাকেও এমন কথা কী করে বলবে, যার কোনও যুক্তি নেই।
প্রবীরের জুতোর শব্দ শোনা গেল। প্রবীর ওপরে আসছে। ললিতা তৈরি হল।

প্রবীর কাছে এসে ললিতার দিকে একবার তাকিয়েই বলল, একী, সত্যি দেখছি চেহারাটা খুব খারাপ করে দিয়েছ। আমি ভাবলাম, সবাই বোধহয় একটু বাড়াবাড়ি করে বলছে।
ললিতা হাসল। বলল, বাড়াবাড়ি তো নিশ্চয়ই করছে। তুমিও তাদের সঙ্গে বাড়াবাড়ি আরম্ভ করলে যে।
প্রবীর অবাক হয়ে বলল, তার মানে?
ললিতা বলল, তার মানে, তুমিও সকলের মতো এক কথাই বলছ।
প্রবীর ললিতার আরও কাছে এসে, ললিতার মুখের দিকে চোখ রেখে বলল, বলব না? সত্যি যে চেহারাটা খারাপ করে দিয়েছ। কী হয়েছে বলো তো?
ললিতা ঘাড় নেড়ে বলল, কী আবার হবে। কিছু হয়নি তো।
প্ৰবীর বলল, তাই কখনও হয়। রংটা রীতিমতো চাপা দেখাচ্ছে। চোখের কোল বসা, যেন রোগে ভুগে উঠেছ। মুখটা তো বেশ রোগা।
ললিতা হেসে বলল, বাজে কথা।
প্রবীর কয়েক মুহূর্ত চুপ করে ললিতার মুখের দিকে তাকিয়ে রইল। ললিতার বুকের মধ্যে যেন কেঁপে উঠল। প্রবীর ওকে চেনে, বুঝতে পারে। সে বুদ্ধিমান, দেখবার এবং বোঝবার চোখ তার আছে। ললিতা একবার ভাবল, প্রবীরের দিক থেকে চোখ ফিরিয়ে নেবে। কিন্তু চোখ ফিরিয়ে নিলেই ধরা পড়তে হবে। প্রবীর ভাববে, নিশ্চয়ই কিছু ঘটেছে।
ললিতা সহজভাবেই হাসবার চেষ্টা করল। বলল, কী দেখছ?
প্রবীর বলল, তোমাকে।
আমাকে বুঝি আগে কখনও দেখনি?
দেখেছি, কিন্তু এমনটি কখনও দেখিনি।
কেমনটি?
প্রবীর জবাব না দিয়ে, ললিতার মুখের দিকে তাকিয়ে রইল। প্রবীর কথা না বলে, তাকিয়ে থাকতেই ললিতার অস্বস্তি বেড়ে উঠছে। ও বলল, আমার এই চেহারার কথা বলছ?
প্রবীর বলল, চেহারা তো বটেই, তার সঙ্গে আরও কিছু।
ললিতা মনে মনে শিউরে উঠল। কিন্তু যেন অবাক হয়ে জিজ্ঞেস করল, সেটা আবার কী, বুঝলাম না তো।
প্রবীর বলল, সেটা হল এই, তুমি আমাকেও বলতে পারছ না, তোমার কী হয়েছে। তুমি যেন আমার কাছে নিজেকে ঠিক খুলে ধরতে পারছ না।
ললিতা তেমনি ভাবেই হাসবার চেষ্টা করল, বলল, কী বলব বলল। কিছু না হয়ে থাকলে, তোমার কাছে কী মুখ খুলব। একটা মিথ্যে কথা তো বানিয়ে বলতে পারি না।
প্রবীর ললিতার প্রায় গা ঘেঁষে দাঁড়িয়ে, মুখের দিকে চেয়ে বলল, সত্যি কিছু হয়নি?
কী আবার হবে, আশ্চর্য!
আমি বলছি না তোমার জীবনে বিরাট কোনও ঘটনা ঘটে গেছে। তোমার দাদা, বউদির সঙ্গে বেড়াতে বেরিয়েছিলে। যদি কিছু ঘটত তাঁরা তা জানতে পারতেন। আমি জিজ্ঞাসা করছি, তোমার কোনও মানসিক ব্যাপার ঘটেছে কিনা।
ললিতা মাথা নেড়ে হাসল। বলল, মানসিক ব্যাপার কিছু ঘটলেও, বাস্তবে কোনও ঘটনা চাই তো। আর শুধু শুধু আমার মানসিক কিছুই বা ঘটতে যাবে কেন বলল। আমি যাবার আগের দিনও তো তোমার সঙ্গে দেখা হয়েছে।
প্ৰবীর বলল, তাইতেই তো আরও আশ্চর্য হচ্ছি ললিতা। এমনকী ঘটতে পারে যে তোমাকে প্রায় রুগ্ন দেখাচ্ছে। কোথায় বেড়াতে গেলে, চেহারা আরও সুন্দর করে ফিরবে, তার বদলে একেবারে উলটো!
ললিতা বলল, সব ঠিক হয়ে যাবে। এত ভাবছ কেন?
প্রবীর জিজ্ঞেস করল, তোমার শরীর ঠিক আছে তো? অনেক সময় রুগি নিজেই বুঝতে পারে না তার কী হয়েছে।
ললিতা যেন তবু একটা কৈফিয়ত পেল। বলল, তা অবিশ্যি বলতে পারি না। এমনিতে তো আমি কিছু ফিল করছি না।
প্ৰবীর বলল, সেরকম হলে, আমার মনে হয় রক্ত উক্ত পরীক্ষা করে দেখা যেতে পারে।
ললিতার বুকের মধ্যে যেন রক্ত হিম হয়ে গেল। এক মুহূর্ত দাঁতে দাঁত চেপে চুপ করে রইল। তারপরে বলল, আমার মনে হয় না সেরকম কিছু হয়েছে। তবু যদি মনে করো, তা হলে দেখানো যেতে পারে।
প্ৰবীর বলল, শুধু শুধু তো আর কিছু হতে পারে না। একটা কিছু নিশ্চয়ই হয়েছে। আমার মনে হয়, অবহেলা না করাই ভাল।
প্রবীর কথা বলতে বলতে বারে বারেই ললিতার চোখের দিকে তাকিয়ে দেখছিল। তাতে বোঝা যাচ্ছিল, প্রবীর মনে মনে স্বস্তি পাচ্ছে না, সন্তুষ্ট হতে পারছে না। তার মুখ দেখে বোঝা যাচ্ছে, ললিতার কাছ থেকে সে আশানুরূপ জবাব পায়নি। তার বুদ্ধিদীপ্ত ধারালো চোখে কেমন একটা সন্দিগ্ধ জিজ্ঞাসা লেগে রয়েছে।
তা ছাড়া ললিতা বুঝতে পারছে, ওর নিজের ব্যবহারও যথাযোগ্য হচ্ছে না। এত দিন পরে দেখা, ওর দিক থেকে নিশ্চয় আরও উচ্ছ্বসিত হয়ে ওঠা উচিত ছিল। যারা নিজেদের মধ্যে একদিন দেখা না পেলে, অন্তত টেলিফোনেও কথা বলে, তারা দেড় মাস পরে সামনা-সামনি, কাছাকাছি হয়েছে, তবু তেমন কোনও কিছুই উত্তেজনা বা উচ্ছ্বাস ঘটল না ললিতার মনে। প্রবীরও হয়তো উচ্ছ্বসিত হয়ে উঠতে পারত, সেটাই স্বাভাবিক ছিল। কিন্তু একটা মাত্র ব্যাপার নিয়েই সেটা সম্ভব হল না। ইদানীং প্রবীর সুযোগ-সুবিধে পেলেই, ললিতাকে একাধিক চুম্বন না করে ছাড়ত না। বিশেষ করে যখন থেকে ওদের নিজেদের মধ্যে কথা পাকাপাকি হয়ে গিয়েছে, যখন থেকে ওরা নিজেদের নিজেরা স্বীকার করে নিয়েছে। আজও প্রবীরের পক্ষে সেটাই স্বাভাবিক ছিল। হয়তো প্রবীর তাই আশা করে এসেছিল। কিন্তু ললিতার মুখের দিকে তাকিয়েই, তাকে থমকে যেতে হল। সে দেখল নিজে, সকলের মুখে যে কথা শুনে এসেছে, তা সত্যি। অতএব তার পক্ষে আর উচ্ছ্বসিত হওয়া সম্ভব হল না।
প্রবীর ললিতার একটি হাত ধরে, নিজের বুকের কাছে টেনে নিল। ললিতার মনে হল ওর নিশ্বাস বন্ধ হয়ে যাবে। প্রবীর হয়তো ওর বুকের ধক ধক শব্দ শুনতে পাবে। ওর মুখের ভিতরটা শুকিয়ে উঠছে। এখন আর সোজাসুজি প্রবীরের মুখের দিকে তাকাতেও পারছে না।
প্রবীর ললিতার চিবুক ধরে, মুখ তুলে ধরল। ললিতা হাসল। প্ৰবীর বলল, সত্যি বলো তো লক্ষ্মীটি, তোমার কী হয়েছে। কোনও কারণে কি তোমার মন খারাপ হয়েছে?
ললিতার মুখে কোনও জবাব না দিয়ে, ঘাড় নাড়ল।
প্রবীর আবেগের সুরে জিজ্ঞেস করল, তবে? তবে ললিতার সেই আলোর ঝলক কোথায় গেল? তাকে এমন দেখাচ্ছে কেন? তোমাকে কেউ মনে কষ্ট দিয়েছে?
ললিতা আবার ঘাড় নাড়ল। কিন্তু প্রবীরের মুখের সামনে ও যেন আর মুখ তুলে ধরে রাখতে পারল না। ওর চোখে যেন জল আসছে। হঠাৎ ও প্রবীরের বুকের মধ্যে মুখ রাখল। জোরে মুখটা চেপে ধরে, চুপ করে রইল।
প্রবীর কিছু বলল না। সে ললিতাকে বুকের কাছে জড়িয়ে ধরে রইল। একটু পরে, বুকের কাছ থেকে মুখটা সরিয়ে নিয়ে, ললিতা বলল, দিনটা আরও এগিয়ে দেওয়া যায় না?
প্রবীর অবাক হয়ে জিজ্ঞাসা করল, কোন দিনটা?
ললিতা কিছু না বলে, প্রবীরের বুকের জামার বোতাম খুঁটতে লাগল। প্রবীর হঠাৎ অবাক হয়ে জিজ্ঞেস করল, আমাদের বিয়ের দিন?
ললিতা ঘাড় নেড়ে সম্মতি জানাল।
প্রবীর যেন আরও অবাক হল। জিজ্ঞেস করল, তোমার তাই ইচ্ছা?
ললিতা নিচু স্বরে বলল, হ্যাঁ। আমি তোমার সঙ্গে কোথাও চলে যাব। আমার কিছুই ভাল লাগছে না।
প্রবীর সহসা কিছু বলল না। কয়েক মুহূর্ত ললিতার মুখের দিকে চেয়ে রইল। তারপরে বলল, বেশ, তোমার যদি ইচ্ছে হয়, তাই হবে।
ললিতা আবার প্রবীরের বুকের ওপর মুখ চেপে রাখল। আসলে প্রবীরের কাছ থেকে ও নিজেকে আড়াল করে রাখতে চাইছে। প্রবীরের সঙ্গে চোখে চোখে তাকাতে চাইছে না। কিন্তু ও বুঝতে পারছে, প্রবীর ওর আচরণকে সহজভাবে নিতে পারছে না। তার মতো বুদ্ধিমান ছেলের পক্ষে বুঝতে অসুবিধা হচ্ছে না, কোথাও কিছু একটা ঘটেছে। অবিশ্যি প্রবীর সে কথা আর কিছু জিজ্ঞেস করল না। যাবার আগে কেবল বলল, আর কিছু নয়, আমার ভয় তোমার শরীরটার জন্য। সে রকম যদি কিছু বোঝ, তা হলে তুমি নিজে থেকেই বোলো।
ললিতা বললে, বলব।

প্রবীর চলে যাবার পরে, নীচে নেমে, যে ঘরে টেলিফোন, সেই ঘরে উঁকি দিল। দেখল কেউ নেই। ললিতা প্রায় চোরের মতো এদিকে ওদিকে তাকিয়ে, ঘরের মধ্যে ঢুকল। দরজাটা বন্ধ করে দিল। টেলিফোনের রিসিভার তুলে, দ্রুত ডায়াল ঘোরাল। কয়েক সেকেন্ড পরেই, ওপার থেকে সাড়া পেয়ে বলল, স্বাতী আছে নাকি?আমি ওর বন্ধু ললিতা।আচ্ছা, ধরে আছি।
ললিতার চোখেমুখে একটা উত্তেজনা। ও পিছন ফিরে বন্ধ দরজার দিকে দেখল। তারপরেই স্বাতীর গলার আওয়াজ পেল, কী রে ললিতা, কবে ফিরলি? আজ সকালে। শোন স্বাতী, বেশি কথা বলবার সময় নেই। কাল সকালে তুই একবার আমাদের বাড়িতে আসবি। আমি তোকে আসতে বলেছি, তা যেন বলিস না। তুই আমার সঙ্গে এমনি দেখা করতে এসেছিস, খোঁজ নিতে এসেছিস, আমি এসেছি কি না।
ওপার থেকে প্রশ্ন এল, ব্যাপার কী?
ললিতা বলল, কাল বলব, আজ নয়। ছেড়ে দিচ্ছি, কেমন, আসিস কিন্তু।
বলেই ললিতা টেলিফোন নামিয়ে রাখল। মনে হল, ওর যেন নিশ্বাস বন্ধ হয়ে আসছে। তবু দাঁড়াতে সাহস পেল না। তাড়াতাড়ি মুখের অবস্থা স্বাভাবিক করে ধীরে-সুস্থে দরজা খুলল। সামনে কেউ নেই। ললিতা একটু স্বস্তি বোধ করল। যদিও ওর বুকের মধ্যে যেন থর থর করছে। অসম্ভব দুর্বল বোধ করছে।
সিঁড়ি দিয়ে দোতলায় উঠতে, মাঝপথে বড় বউদির সঙ্গে দেখা হয়ে গেল। বউদি জিজ্ঞেস করল, প্রবীর চলে গেল নাকি?
ললিতা বলল, এই তো গেল।
ললিতা বুঝতে পারছে, বউদির ধারণা, ও প্রবীরের সঙ্গে নীচে নেমে এসেছিল। তবু যা তোক রক্ষা। বউদি বলল, মা প্রবীরের সঙ্গে দেখা করতে চাইছিলেন। আমাকে ডাকতে পাঠিয়েছিলেন।
ললিতার মনে একটা খটকা লাগল। প্রবীর সাধারণত মায়ের সঙ্গে দেখা না করে যায় না। আজ দেখা না করেই চলে গিয়েছে। স্বাভাবিক, প্রবীরের পক্ষে আজ এটা খুবই স্বাভাবিক। তার মনে আজ নানা প্রশ্ন জেগে উঠেছে। নিশ্চয়ই অনেক অশান্তি অস্বস্তি আর অনেক জিজ্ঞাসু ভাবনা নিয়ে সে ফিরে গিয়েছে। কিন্তু ললিতার কোনও উপায় নেই। ললিতা ওর নিজের ঘরে এসে দরজা বন্ধ করে শুয়ে পড়ল। উপুড় হয়ে, বিছানায় মুখ গুঁজে দিয়ে, বারে বারে বলে উঠল, আমাকে ক্ষমা করো প্রবীর, আমাকে ক্ষমা করো।
ঘণ্টাখানেক বাদে খাবার ডাক পড়ল। খাবার ইচ্ছা না থাকলেও, ললিতা খেতে গেল। কারণ না গেলেই, নতুন কৌতূহল, নতুন প্রশ্ন দেখা দেবে। আবহাওয়া যত স্বাভাবিক রাখা যায় ততই ভাল।
পরের দিন সকাল বেলা-ই স্বাতী এল। ললিতা তাকে যেমন করে বলে দিয়েছিল, তেমনিভাবেই এল। খোঁজ নিল ললিতা এসেছে কিনা। তারপর বন্ধু দর্শনে, দোতলায় ছুটে এল। সেও এসেছে তীব্র কৌতূহল নিয়ে। কিন্তু ললিতার সামনে এসে থমকে দাঁড়িয়ে পড়ল। অবাক চোখে ললিতার দিকে। তাকাল।
ললিতা হেসে বলল, কি, চেহারার কথা বলবি তো?
স্বাতী বলল, হ্যাঁ। তোর কি কোনও অসুখ করেছে নাকি?
ললিতা বলল, হ্যাঁ, আমাকে মরণ ব্যাধিতে ধরেছে। সারাবার জন্য তোর সাহায্য দরকার।
কী ব্যাপার বল তো?
ওইটি জিজ্ঞেস করিস না। সাহায্য যদি করিস, তা হলে একটাই কন্ডিশন, এখন কিছুই জানতে চাইবি না।
স্বাতী জিজ্ঞাসু অবাক চোখে ললিতার দিকে তাকিয়ে রইল। দৃষ্টি তীক্ষ্ণ করে ললিতার সর্বাঙ্গে বুলিয়ে নিল। বলল, কী বলছিস, কিছু বুঝতে পারছি না।
ললিতা বলল, পরে বুঝিয়ে বলব। আপাতত যা বলছি, তা করতে পারবি কি না বল? সেটা শুনি আগে।
দিন তিনেকের জন্য আমি তোদের বাড়ি থাকতে যাচ্ছি। অর্থাৎ তুই আমাকে কয়েকদিন তোদের বাড়িতে নিয়ে গিয়ে রাখতে চাইছিস, এটাই বলতে হবে। যদিও
ললিতা কথাটা শেষ করল না। স্বাতী জিজ্ঞেস করল, যদিও?
যদিও আমি তোদের বাড়িতে থাকব না।
কোথায় থাকবি?
সে কথা এখন না। পরে বলব।
স্বাতী কয়েক মুহূর্ত ললিতার দিকে চেয়ে থেকে বলল, প্রবীরের সঙ্গে কোথাও যাবি?
ললিতা করুণভাবে একটু হাসল, প্রবীরের সঙ্গে আজ আমি কোথাও গেলে আমাকে বাধা দেবার কেউ নেই, লুকোবারও দরকার নেই।
তবে?
সেটা আমি তোকে পরে বলব।
স্বাতী আবার কয়েক মুহূর্ত ভাবল। বলল, কিন্তু, তোদের বাড়ি এমন কিছু দূরে না, কলকাতা শহরের মধ্যেই। যদি জানাজানি হয়ে যায়, তুই আমাদের বাড়িতে নেই?
ললিতা বলল, সে ভার তোকেই নিতে হবে, যাতে জানাজানি না হয়।
স্বাতীর চোখেমুখে অস্বস্তি। কী বলবে ভেবে পাচ্ছে না। একটু পরে জিজ্ঞেস করল, কবে যাবি?
ললিতা বলল, আজ, এখনই। তুই গিয়ে মাকে বল, আমাকে কয়েকদিনের জন্য তোদের বাড়িতে নিয়ে যেতে চাস। বলবি, আমি রাজি আছি। মা রাজি হয়ে যাবে।
স্বাতী তবু একটু ভাবল। তারপরে বলল, ঠিক আছে, আমি মাসিমার সঙ্গে কথা বলে আসছি।
স্বাতী বেরিয়ে গেল, এবং একটু পরেই ললিতার মায়ের সঙ্গে দেখা করে ফিরে এল। মা ললিতাকে জিজ্ঞেস করলেন, স্বাতী তোকে ওদের বাড়িতে কয়েকদিন নিয়ে রাখতে চাইছে। যাবি নাকি?
ললিতা বলল, যাব।
মা বললেন, প্রবীরকে তা হলে খবরটা দিতে হয়।
ললিতা বলল, আমিই দিয়ে দেব।
মা স্বাতীর দিকে একবার দেখলেন। বললেন, তা হলে ঘুরে আয়।
স্বাতীর দিকে ফিরে বললেন, স্বাতী, তুমি একবার আমার সঙ্গে এসো।
স্বাতী মায়ের সঙ্গে বেরিয়ে গেল। ললিতা তাড়াতাড়ি তৈরি হতে লাগল। একটা ছোট স্যুটকেসে কয়েকটি জামাকাপড় ইত্যাদি ভরে নিল। চেক বইটাও নিল। ব্যাঙ্কে ওর অ্যাকাউন্ট আছে, কিছু টাকাও আছে।
একটু পরেই স্বাতী এল। ললিতা জিজ্ঞেস করল, মা কী বললে?
মাসিমা বললেন, আমার কাছে কয়েকদিন থাকলে তোর ভালই হবে, তোর কী হয়েছে না হয়েছে, সে সব আমাকে বলতে পারবি। তাতে তোর মন ভাল হয়ে উঠবে।
ললিতার বুকের মধ্যে টনটন করে উঠল। হঠাৎ কোনও কথা বলতে পারল না। চুপ করে রইল। তারপরে একটা দীর্ঘশ্বাস ফেলে বলল, মা যে এরকম বলবে, আমি তাই ভেবেছিলাম। চল তা হলে আর দেরি করব না।
বাড়ির বাইরে এসে, ট্যাক্সিতে উঠে, ললিতা ড্রাইভারকে একটা রাস্তার নাম বলল। স্বাতী জিজ্ঞেস করল, সেখানে গিয়ে কী করবি?
ব্যাঙ্ক থেকে টাকা তুলব।
স্বাতী তেমনই অবাক জিজ্ঞাসু চোখে ললিতার দিকে চেয়ে রইল। ললিতা স্বাতীর দুহাত ধরে বলে উঠল, রাগ করিস না স্বাতী। এখন কিছু জানতে চাসনে, পরে তোকে সবই বলব।
স্বাতী বলল, রাগ করছি না, আমার কেমন যেন ভয় করছে ললিতা।
ললিতা বলল, ভয়ের কিছু নেই। তুই নিশ্চিন্ত থাক। তুই শুধু আমার এই কয়েক দিনের অ্যাবসকন্ড করা দিনগুলোকে বাঁচিয়ে দে।
দুজনে ব্যাঙ্কে এল। ললিতা টাকা তুলল। স্বাতী অবাক হয়ে জিজ্ঞেস করল, দু হাজার টাকা দিয়ে কী করবি?
ললিতা বলল, সঙ্গে থাকা ভাল। চল তোকে বাড়ি পৌঁছে দিয়ে আসি।
স্বাতীকে বাড়ি পৌঁছে দিতে ট্যাক্সিতে উঠল। বলল, মনে হয়, পরশু সকালেই তোর কাছে চলে আসব। তুই মায়ের সঙ্গে টেলিফোনে কথা বলিস, জানাস আমি তোদের বাড়িতে বেশ ভাল আছি, যেন চিন্তা না করে।
শেষ মুহূর্তে স্বাতী তার আবেগ আর উদ্বেগ চেপে রাখতে পারল না। তার চোখে জল এসে পড়ল। বলল, শোন ললিতা, তুই কোনও বিপদ-আপদ ঘটাবি না তো?
ললিতা বলল, না, বিপদ যাতে না ঘটে তার জন্যই চেষ্টা করছি। তুই ভাবিস না।
স্বাতী ট্যাক্সি থেকে নেমে গেল। ললিতা চলে গেল।

ললিতা দক্ষিণ থেকে এল উত্তর কলকাতায়। উত্তর কলকাতায় যতটা ভাল সম্ভব, তেমনি একটি নার্সিং হোমে এসে ঢুকল। ডাক্তারের সঙ্গে দেখা করে বলল, আপনার সঙ্গে একটু কথা বলব।
ডাক্তারটি যুবক। একবার ললিতাকে দেখল, ওর সুটকেস দেখল। নার্সকে ডেকে বলল, এঁকে আমার ভেতরের ঘরে নিয়ে গিয়ে বসাও।
নার্সিংহোমের ভিতরে, অন্য একটি ঘরে ললিতাকে নিয়ে গেল নার্স। সেখানে কেউ নেই। একটু পরেই ডাক্তার এল। চেয়ারে বসে বলল, বলুন, হোয়াটস য়ুর ট্রাবল।
ললিতা ডাক্তারের দিকে চোখ তুলে একবার দেখল, তারপর বলল, আমার-আমার।
কথাটা বলতে পারছে না। ললিতার অসুস্থ মুখে রক্তের ছাপ পড়ল। ডাক্তার খুব সহজভাবে জিজ্ঞেস করল, আপনার বোধহয় পিরিয়ড বন্ধ হয়ে গেছে?
ললিতা যেন নিষ্কৃতি পেল, বলল, হ্যাঁ।
কত দিন?
দু মাস।
আপনি তো অবিবাহিতা মনে হচ্ছে?
হ্যাঁ।
দেন, হোয়াট ইজ দ্য স্টোরি ইন বিহাইন্ড?
ললিতা ডাক্তারকে আবার দেখল, টেবিলে আঙুল ঘষল। বলল, সেটা কি জানা খুব দরকার?
ডাক্তারের কাছে কিছু না লুকোনোই ভাল।
ললিতা বলল, লুকোবার কিছু নেই, বলবারও কিছু নেই। এটা একটা দুর্ঘটনা মাত্র—
যথা?
ঘটে গেছে।
ডাক্তার একটু হাসল। জিজ্ঞেস করল, আগেও এরকম ঘটেছে নাকি?
ললিতার কান দুটো ঝাঁ ঝাঁ করে উঠল অপমানে। ওর মুখ একটু শক্ত হল, বলল, না!
ডাক্তার বললে, আমার কথাটা অন্যভাবে নেবার দরকার নেই। কথাটা আমার জানা দরকার। কেন না, মনে হচ্ছে, আপনি একেবারে তৈরি হয়েই এসেছেন, এবং একেবারে একলা। এতটা সাহস পেলেন কী করে?
ললিতা বলল, অবস্থার চাপে। তা ছাড়া আমার এক বন্ধুর ব্যাপারে আমি এ সব জানি।
ডাক্তার একটু চুপ করে থেকে বলল, আপনার আসল নাম ঠিকানা দিতে পারবেন তো?
সেটা কি দরকার আছে?
নিশ্চয়ই। আপনার কোনও বিপদ-আপদ হলে, আমি কার কাছে জানাব?
সে সম্ভাবনা কি আছে?
নেই বলেই মনে হচ্ছে। তবু আমার জানা থাকা দরকার। আপনার আসল নাম, ঠিকানা এবং বয়স। আপনাকে শুধু এটুকু গ্যারান্টি দিতে পারি, প্রয়োজন না হলে, ও সব কিছুই জানাজানি হবে না। এমনকী রেকর্ডও থাকবে না।
ললিতা ডাক্তারের মুখের দিকে তাকাল। লোকটিকে ওর বিশ্বাস করতে ইচ্ছে করল। বলল, বেশ, আমি সবই বলব।
ডাক্তার একটি কাগজ আর কলম এগিয়ে দিয়ে বলল, এতে লিখে দিন।
ললিতা তার নাম, স্বাতীর বাড়ির ঠিকানা এবং বয়স লিখে দিল। ডাক্তার দেখল, একটু হাসল। জিজ্ঞেস করল, ইতিমধ্যে কোনওরকম বাজে ওষুধ-বিষুধ খাননি তো?
কিছুই না।
ভেরি গুড। চলুন, আপনাকে একবার দেখে নিই।
ডাক্তার বেল টিপে নার্সকে ডাকল। বললে, এঁকে আমি একটু দেখব। ও টি-তে নিয়ে যাও।
ডাক্তার যা পরীক্ষা করবার করল। বলল, আজ সারা দিনে কিছুই করবার নেই। ভোরে কুরেট হবে। রাত্রে খাবার পরে অবিশ্যি দরকার।
ললিতা জিজ্ঞেস করল, আমি এখানেই থাকতে পারি তো?
হ্যাঁ, পারেন। চলুন, ফর্মালিটিগুলো সেরে নেবেন।
আবার আগের ঘরে ফিরে এল। ফর্মালিটি আর কিছুই না। ডাক্তার কোনও দ্বিধা না করেই বলল, পাঁচশো টাকা দিন। তা ছাড়া পার ডে কেবিন চার্জ কুড়ি টাকা। আজ আর কাল থাকতে হবে। ওষুধ ইনজেকশন যা লাগবে, সব আপনারই এক্সপেন্স। বাকি যা কিছু, নার্স আপনাকে বলে দেবে।
ললিতার ভয় ছিল, হয়তো আরও অনেক বেশি টাকা লাগবে। ও সমস্ত টাকাটাই একসঙ্গে দিয়ে দিল। তারপরে নার্স ওকে নিয়ে গেল কেবিনে। ছোট ঘর, কিন্তু তেমন অপরিচ্ছন্ন না। অসুবিধা একমাত্র, এ্যাটাচড বাথরুম নেই। না থাক, ঘরের বাইরে, দু পা গেলেই বাথরুম। নার্স সব দেখিয়ে দিল। এবং নার্সটি যে ওকে বারেবারেই চেয়ে দেখছে, সেটা ও লক্ষ করেছে। দেখুক, কিছু করবার নেই। হয়তো ঠোঁট বাঁকিয়ে হেসেছে, অনেক কিছু ভেবেছে। তাতেও আপত্তি নেই। নার্সরা এরকম ঘটনা রোজই হয়তো দেখে থাকে। হেসে থাকে, ভেবেও থাকে, আবার ভুলেও যায়। ললিতা কৃতজ্ঞতা বোধ করছে শুধু ডাক্তারটির ওপরে। লোকটি ওকে আর যাই হোক, বাজে কথা জিজ্ঞেস করে বিপদে ফেলতে চায়নি।
সারাটা দিন প্রায় শুয়ে শুয়ে কেটে গেল। দুপুরে ভাল করে খেতে পারেনি। খাবার কোনও ইচ্ছে ছিল না। রাত্রেও বিশেষ খেতে পারল না। রাত্রি সাড়ে নটার সময় আর একবার ওটি-তে যেতে হল। জীবনে এ এক নতুন অভিজ্ঞতা। এখানে লজ্জা আর সংকোচের কোনও প্রশ্ন নেই। তবু নার্সের হাতে সেফটি রেজার দেখে ওর যেন নিশ্বাস বন্ধ হয়ে এল। চোখ বুজে পড়ে রইল। ডাক্তারও যা করণীয় তা করল। এই প্রথম ললিতা যন্ত্রণা বোধ করল। মনে হল, ওর তলপেটে একটা আড়ষ্ট ব্যথা ধরে রইল। বুঝতে পারল, শরীরের অভ্যন্তরে কোনও ওষুধ প্রয়োগ করা হয়েছে।
সারাটা রাত্রি কেটে গেল। ঘুম এল না, একটা নিঝুম ভাব নিয়ে বিছানায় পড়ে রইল। ভোরবেলা নার্স এসে ওকে ডাকল। নিয়ে গেল অপারেশন থিয়েটারে গিয়ে দেখল, ডাক্তার সেখানে আগে থেকেই উপস্থিত। ডাক্তারের সঙ্গে আর একজন রয়েছে, সেও যুবক। ললিতা টেবিলের ওপর শুয়ে পড়বার পরে সে-ই এসে ওর হাত ধরে নাড়ি দেখল। স্টেথিসকোপ দিয়ে হার্ট পরীক্ষা করল।
নার্স ইতিমধ্যে ইনজেকশনের সিরিঞ্জে ওষুধ ভরে নিয়েছিল। নতুন ডাক্তারের দিকে এগিয়ে দিল। বোঝা গেল, এ ডাক্তার অ্যানেসথেটিক। সে অন্য ডাক্তারের দিকে একবার তাকাল। ডাক্তার ঘাড় নেড়ে বলল, ঠিক আছে।
অ্যানেসথেটিক ললিতাকে ইনজেকশন ফুড়ল, বলল, এক দুই করে গুনে যান।
ললিতা গুনতে লাগল, এক দুই তিন চার পাঁচ ছয় সাত আট নয় দশ এগারো বারো তে– রোচৌঅন্ধকারঅন্ধকারসমস্ত চেতনা জুড়ে গভীর অন্ধকার নেমে এল। দৃষ্টি আর মন বলে কিছুই রইল না।

কিন্তু অন্ধকার চেতনার মধ্যে একটা আলোর বৃত্ত ছড়িয়ে পড়ল। সেই আলোর বুকে ললিতা নিজেকে দেখতে পেল। দেখল চলন্ত ট্রেন। ফার্স্ট ক্লাসের করিডরে ও আর বড় বউদি জানলার দিকে ঝুঁকে বাইরে তাকিয়ে আছে। ওদের পাশ ঘেঁষে, অন্যান্য যাত্রীরা চলাফেরা করছে।
ললিতা বাইরে তাকিয়ে আছে। কিন্তু ওর মনটা পড়ে আছে ঠিক পিছনেই সিঙ্গল কূপে-এর ওপরে। সিঙ্গল কূপে-এর দরজাটা খোলা। সেখানে একজন মাত্র যাত্রী। চোখের সামনে তার বই খোলা। দুপুর থেকে সন্ধে পর্যন্ত তার সঙ্গে ললিতার অনেকবার চোখাচোখি হয়েছে। কিন্তু প্রতি বারেই ললিতার বুকের মধ্যে চমকে উঠেছে। কেন, ও তা জানে না।
লোকটির বয়স কত হবে? বোধহয় চল্লিশের মধ্যে। দীর্ঘ দেহ, শ্যাম বর্ণ। বড় বড় কোঁচকানো কালো চুল, কপালের ওপরে একটি বিন্দু থেকে যেন সিংহের কেশরের মতো পিছনদিকে নেমে গিয়েছে। আয়ত টানা চোখ, খড়ঙ্গ নাসা, চিবুকের মাঝখানেতে একটা ঢেউ। পরনে পায়জামা পাঞ্জাবি।
এই বর্ণনাটা এমন কিছু না। কিন্তু মানুষটির চোখে কী আছে? বিষণ্ণতা? ব্যথা? অথবা ক্ষুধা? ললিতা কিছুই বুঝতে পারছে না। কেবল যতবারই তার সঙ্গে চোখোচোখি হয়েছে, ওর বুকের মধ্যে চমকে উঠেছে। মুখে রঙের ছোপ লেগে গিয়েছে। চোখের পাতা নেমে গিয়েছে। কিন্তু আবার সঙ্গে সঙ্গে চোখ তুলে দেখতে ইচ্ছা করেছে।
কেন? লোকটি কি ওর পরিচিত? মনে পড়ে না। এ মুখ যেন ভাস্করের তৈরি পাথরের মূর্তির মতো। এ মুখ যেন অনেকটা ঈশ্বরের বিগ্রহের মতো। কেন এ কথা মনে হচ্ছে? ললিতা কি সম্মোহিতা নাকি! ওর যেন নিশির ডাকের ঘোর লাগছে। বউদি দাদা পরিবার-পরিজন, সর্বোপরি প্রবীর কোনও কিছুই ওর মনে আসছে না। কামরার মধ্যে ঢুকে বউদি দাদার সঙ্গে কথা বলতে বলতে বারে বারে বাইরের করিডরে গিয়ে দাঁড়াতে ইচ্ছা করছে। কেন? এ কি বিভ্রম। ঘুরে ফিরে মানুষটির মুখ ভেসে উঠছে। লোকটি একলা কেন? একটা কুপের মধ্যে দুজন থাকবার কথা। কিন্তু একজন যাচ্ছে, কে লোকটি? লোকটির ছবি দেখেছে নাকি কখনও।
ললিতার ভিতরে যেন তোলপাড় করছে। বারে বারে বাইরে গিয়ে দাঁড়াচ্ছে। সন্ধের মুখে সেও বেরিয়ে এল। দীর্ঘদেহ মানুষটি করিডর দিয়ে হেঁটে, ললিতার পাশ ঘেঁষে যাবার সময়ে মুহূর্তের জন্য যেন দাঁড়াল। ললিতার নিশ্বাস বন্ধ হয়ে এল। কিন্তু সে এগিয়ে গেল। এগিয়ে গিয়ে দরজা খুলে বাইরে তাকাল। তখন গাড়ি একটা ব্রিজের ওপর দিয়ে চলেছে, নীচে স্রোতস্বিনী তরঙ্গায়িত নদী।
ললিত দরজা দিকে তাকাল। লোকটির দৃষ্টিতে কী আছে? বিষণ্ণতা, ব্যথা না ক্ষুধা? তার দৃষ্টি যেন ললিতার বুকের গভীরে গিয়ে বিদ্ধ হচ্ছে। অথচ তার চোখে কোনও তীব্রতা নেই, ঝলক নেই। অন্য কী যেন আছে।
সে দরজা বন্ধ করে আবার ফিরে এল। আবার ললিতার পাশ দিয়ে গেল। কূপে-এর মধ্যে গিয়ে ঢুকল। একটু পরে ললিতা আস্তে আস্তে পিছন ফিরে দেখল। চোখাচোখি হল। ললিতা চোখ সরিয়ে নিজের কামরায় ঢুকে গেল। কে ও?না, ললিতা আর বাইরে যাবে না। আর তার চোখের দিকে তাকাবে না।
রাত্রি নটা পর্যন্ত ললিতা কামরার মধ্যে বসে রইল। খাবার এল, সকলে মিলে খেল। হাত ধুতে বাইরে গেল। দেখল পাশের সিঙ্গল কুপে-এর দরজা অর্ধেক বন্ধ। ভিতরে তাকে দেখা যাচ্ছে। সে গেলাসে চুমুক দিচ্ছে। গন্ধেই টের পেল, সে ড্রিঙ্ক করছে। ললিতার চোখের কোণ কুঁচকে উঠল। তাড়াতাড়ি বাথরুমে চলে গেল। হাত ধুয়ে ফিরে আসবার সময় আবার তাকাল। অর্ধেক খোলা দরজা দিয়ে এবার চোখাচোখি হয়ে গেল। লোকটি কি কাঁদছে নাকি। কেমন যেন অসহায় দেখাল চোখের দৃষ্টি। যেন ব্যথায় ভরে গিয়েছে।
ললিতা নিজের কামরায় ঢুকল! দাদা ওপরের বার্থে উঠে পড়েছে। নীচের একটা বার্থে বউদিও শাবার ব্যবস্থা করছে। অন্য একটি ওপরের বার্থে এক প্রৌঢ় ভদ্রলোক। তিনি অনেক আগেই শুয়ে পড়েছেন। ললিতা একটা ম্যাগাজিন খুলে বসল। বউদি জিজ্ঞেস করল, শোবে না?
পরে। তুমি শোও।
বউদি দরজাটা বন্ধ করে দিয়ে শুয়ে পড়ল। করিডরে যাত্রীদের আনাগোনা আস্তে আস্তে কমে আসতে লাগল। এক সময়ে সব চুপ হয়ে গেল। গাড়ির শব্দ আর ঘুমন্ত নিশ্বাসের শব্দ। ললিতা উঠে দাঁড়াল। বাতি অফ করল। দরজা খুলে বাইরে গেল। করিডর ফাঁকা। পাশের কুপে-এর দরজা তেমনি সরে এল, ললিতা। মটনে বন্ধ করে দিল। ললিতা রামগয়ে ঢুকল। শুয়ে পা আধ-খোলা। ললিতা দেখল, সেই দীর্ঘদেহ মুর্তি, উপুড় হয়ে গদির ওপরে পড়ে আছে। প্রায় অর্ধেক শরীর গদির বাইরে। যেন হুমড়ি খেয়ে পড়ে আছে।
কী ব্যাপার? মাতাল হয়ে গিয়েছে নাকি? নাকি ওভাবেই ঘুমোচ্ছে? ললিতা দুদিকে দেখল। কেউ নেই। ও দরজার কাছে এগিয়ে, ভিতরে উঁকি দিল। সিটের পাশে, ছোট টেবিলের মতো জায়গায়, বোতল আর গেলাস। লোকটির মাথার কাছে একটা বই। আলো জ্বলছে। কোনও রকম বিছানাপত্র নেই। ওপরের বার্থে বড় একটা স্যুটকেস।
সরে এল ললিতা। বাথরুমের দিকে এগোল। কন্ডাক্টর গার্ড এগিয়ে এল। এসে, সেই সিঙ্গল কুপে-তে উঁকি দিল। দরজাটা টেনে বন্ধ করে দিল। ললিতা বাথরুমে না গিয়ে ফিরে এল। এখন আর কিছু দেখবার নেই। দরজাও খোলা যাবে না। ও নিজের কুপে-তে গিয়ে ঢুকল। শুয়ে পড়ল, কিন্তু ঘুম এল না।
পরের দিনও, সারাদিন একই নিঃশব্দ, চোখে চোখে দেখা হল। কিন্তু আজ যেন তার চোখে নতুন দৃষ্টি। কেমন একটা করুণ হাসি মেশানো আহ্বান তার চোখে। আজ ওর বুকে চমকের থেকে কাঁপন বেশি। বউদি দাদা ওর পরিবর্তন কিছুই ধরতে পারল না। কিন্তু যার পিরবার সে ঠিক পেরেছে। দুপুরে সমস্ত গাড়ি যখন দিবানিদ্রা আর বিশ্রামে মগ্ন, ললিতা তখন করিডরে। সে বেরিয়ে এল, একেবারে পাশে এসে দাঁড়াল। ললিতা তখন বেতস লতার মতো কেঁপে উঠল। চোখ বুজে রইল। চোখ তুলে তাকাবার সাহস পেল না। সহসা ও মাথায় স্পর্শ পেল। ওর সারা গায়ে বিদ্যুৎ প্রবাহ খেলে গেল। যেন সূর্যের স্পর্শ লাগল কুন্তীর শরীরে।
পরমুহূর্তেই সে তার কুপে-তে ফিরে গেল। ললিতা প্রায় ছুটে ওর কুপে-তে ঢুকে, বার্থের ওপর শুয়ে পড়ল। ওর বুকের মধ্যে কাঁপছে।
কিন্তু সেই কাঁপুনি, সন্ধেবেলায় যেন একটা ঢেউয়ের দোলায় দুলতে লাগল। রাত হল। ললিতা খেতে পারল না। সবাই ঘুমিয়ে পড়ার পরে, ও বাইরে এল। দেখল, পাশের কুপের দরজা খোলা। কিন্তু ভিতরে অন্ধকার। ললিতা দুদিকে দেখে নিয়ে, অন্ধকারে উঁকি দিল। তৎক্ষণাৎ দুটি বলিষ্ঠ সাগ্রহ হাত ওকে ভিতরে টেনে নিয়ে গেল। ঠোঁটে স্পর্শ পেল। ললিতা এই অন্ধকার কুপে-এর বাইরের সমস্ত জগৎটা একেবারে ভুলে গেল। ও নিজেও দুহাত বাড়িয়ে স্পর্শ করল।
তারপরে কেমন করে দরজা বন্ধ হয়ে গেল, কখন আবার ও সেখান থেকে বেরিয়ে এল, কিছুই মনে করতে পারে না, কেমন করে নিজের কুপে-তে এল, শুয়ে পড়ল। কেবল ওর সারা দেহ জুড়ে, একটা তীব্র দহনের অনুভূতি।
সকালবেলা ট্রেন থেকে নামবার আগে দেখল, পাশের সিঙ্গল কুপ ফাঁকা। কেউ নেই, কিছু নেই।

বেলা দুটো। ললিতার জ্ঞান ফিরে এসেছে। ও অঝোরে কাঁদছে। নার্স ওকে থামাবার চেষ্টা করছে, পারছে না। ললিতা বলল, ডাক্তারবাবুকে ডেকে দিন।
ডাক্তার এল। ললিতা একটা ফোন নাম্বার দিয়ে বলল, এই নাম্বারে ফোন করে, প্রবীরকে ডেকে দিন, বলুন ললিতা তাকে ডাকছে।
প্রবীর না আসা পর্যন্ত দুহাতে মুখ ঢেকে পড়ে রইল।
প্রবীর এল আধঘণ্টার মধ্যেই। ললিতার চোখে জল, কিন্তু ভেজা স্বরে বলল, বসো প্রবীর। কোনও কিছু বলবার আগে, আশা করি কিছু আন্দাজ করতে পারছ?
প্ৰবীর বলল, পারছি।
তারপরে?
তারপরে তুমিই বলো।
বলব বলেই এখানে ডেকে এনেছি। তোমাকে ফাঁকি দিতে পারব না। তারপরেও যদি তোমার দরজা আমার জন্য খোলা থাকে
কথা শেষ করার আগেই, ললিতার সারা শরীর মথিত করে কান্না ছুটে এল। প্রবীর ওকে দুহাতে ধরে বলল, দরজা খোলার কোনও প্রশ্ন নেই। আমরা অন্য যুগে বাস করছি। তুমি আমাকে এখানে ডেকে এনেছ, তাতেই সব বলা হয়ে গেছে। তোমার মন এখনও আমাকেই চায়, আমি আছি। কেননা আমি তোমাকে এখনও চাই।
প্রবীর!
ললিতা আবার কান্নায় ভেঙে পড়ল। প্রবীরের দুটো হাত টেনে নিয়ে নিজের মুখে চাপা দিল।
প্রবীর আরও নিবিড় হয়ে বলল, শান্ত হও ললিতা, চুপ করো।
প্রবীর ললিতার অ্যানাসথেসিয়ার গন্ধে ভরা উষ্ণ ঠোঁটের ওপর মুখ নামিয়ে নিয়ে এল।
চেতনার অন্ধকারে
সকলের মুখে এক কথা।
সকলের মুখে একই প্রশ্ন। একী, ওকে এমন দেখাচ্ছে কেন?
কী রকম দেখাচ্ছে? ললিতাকে কি আর চেনাই যাচ্ছে না? দেড় মাসের মধ্যে একটা মানুষের একটি মেয়ে কতখানি বদলে যেতে পারে, কত পরিবর্তন হতে পারে যে, সকলের, সবাইয়ের মুখে কেবল এক কথা, একই জিজ্ঞাসা, লিলিতাকে এমন দেখাচ্ছে কেন? দেড় মাস বাদে বেড়িয়ে ফিরল। যাদের সঙ্গে বেড়াতে গিয়েছিল, তাদের সবাইয়েরই রীতিমতো চেহারা ফিরে গিয়েছে। ওকে এমন দেখাচ্ছে কেন?
বাড়ির সবাই নিজেদের মধ্যে কথাবার্তা বলল। ললিতাকেও জিজ্ঞেস করল। ললিতা সকলের সামনেই হাসল। হেসে অবাক হয়ে, ভুরু বাঁকিয়ে পালটা প্রশ্ন করল, কেমন আবার দেখাচ্ছে। আমি যেমন ছিলাম, তেমনিই আছি। আমি তো কিছু বুঝতে পারছি না।
কথাটা কেউ বিশ্বাস করল না। বাড়ির সবাই ওর মুখের দিকে সন্দিগ্ধ জিজ্ঞাসু চোখে তাকিয়ে রইল। ললিতার হাসির মধ্যে গভীর কোনও রহস্য লুকিয়ে আছে কিনা, বোঝবার চেষ্টা করল ওর মুখের দিকে চেয়ে। কিন্তু সকলের মুখ দেখেই বোঝা গেল, কেউ কোনও রহস্য উদ্ধার করতে পারছে না।
এমনকী, ললিতা যাদের সঙ্গে বেড়াতে গিয়েছিল, বড় দাদা আর বড় বউদি, তারাও অবাক। তাদেরও একই জিজ্ঞাসা। ওর বড়দা, একমাস আগে, বাইরে থাকতেই জিজ্ঞাসা করেছিল, হ্যাঁ রে ললু, তোর কি শরীর-টরীর খারাপ হয়েছে নাকি?
ললিতা জবাব দিয়েছে, না তো।
বউদি বলেছে, কিন্তু তোমাকে এমন শুকনো দেখাচ্ছে কেন?
ললিতা হেসে বলেছে, কোথায়?
বড়দা বলেছে, না না, হাসির কথা নয় ললু, শরীর যদি খারাপ হয়ে থাকে, বলবি তো। তোর বউদি বলছিল, কদিন ধরে তোকে যেন কেমন অন্যমনস্ক দেখাচ্ছে। চুপ করে বসে যেন কী ভাবিস?
মনে পড়ছে, ললিতা তখন দাদা বউদির সঙ্গে, বম্বে ছেড়ে হায়দ্রাবাদের দিকে চলেছে। চলেছে মানে, বম্বে থেকে যেদিন অওরঙ্গাবাদ যাওয়া হবে, তার আগের দিন রাত্রে, হোটেলের ঘরে বসে এই সব কথাবার্তা চলছিল।
দাদার কথা শুনে ললিতা আবার তেমনি করে হেসেছিল। বলেছিল, বউদি ভুল দেখেছে।
ললিতা টের পেয়েছিল, বউদি ওর দিকে তীক্ষ্ণ চোখে তাকিয়েছিল। বউদি যেন ওর মুখ আর শরীরের দিকে দেখে, কিছু আবিষ্কার করতে চাইছিল। বলেছিল, সেটা না হয় ভুল দেখেছি ভাই, প্রায় দিন তিনেক ধরে তুমি মোটেই ভাল করে খাচ্ছ না, সেটাও কি ভুল দেখেছি?
ললিতা তখন শব্দ করেই হেসে উঠেছিল। বলেছিল, কী যে বলো তুমি বউদি, তার ঠিক নেই। হঠাৎ আমি কম খেতে যাব কেন?
দাদা বউদি দুজনেই ললিতার মুখের দিকে তাকিয়ে, খানিকক্ষণ চুপ করে ছিল। তখনকার মতো, বউদি আর কোনও কথা না বলে, সামনে থেকে চলে গিয়েছিল। চলে যাওয়ার ভঙ্গি থেকেই বোঝা গিয়েছিল, বউদি রাগ করেছে। করাটাই স্বাভাবিক, কারণ বউদির সঙ্গে ওর যথেষ্ট সখিত্ব। বউদির একটা দাবি আছে, ললিতার কিছু হয়ে থাকলে, ও তা নিশ্চয়ই তাকে বলবে।
দাদা আবার জিজ্ঞেস করেছিল, হ্যাঁ রে, বেড়াতে বেরিয়ে মন-টন খারাপ হয়নি তো?
ললিতা বলেছিল, কেন?
কেন আবার কী, হয়তো যে কোনও কারণেই তোর ভাল লাগছে না। আমাদের সঙ্গে বেড়াতে হয়তো ভাল লাগছে না।
ললিতা বলেছিল, কী যে বলো তুমি দাদা। খারাপ লাগলে তোমাদের সঙ্গে আমি বেরোতাম নাকি।
দাদা বলেছিল, তখন হয়তো বুঝতে পারিসনি।
ললিতা বলেছিল, মোটই না। আমার সে সব কিছুই হয়নি। তোমরা মিছিমিছি ভাবছ। আমি বেশ ভালই আছি।
দাদা একটু চুপ করে থেকে, গলা নামিয়ে আবার জিজ্ঞেস করেছিল, মায়া কিছু বলে টলেনি তো?
মায়া মানে বউদি। ললিতা তখন সত্যি খিলখিল করে হেসে উঠেছিল। বলেছিল, কী যে বলো তুমি দাদা।
তখন দাদার মুখেও হাসি ফুটে উঠেছিল। একটু নিশ্চিন্ত হয়েছিল।
কিন্তু নিশ্চিন্ত থাকতে পারেনি। অওরঙ্গাবাদ গিয়ে, অজন্তা ইলোরা দেখে, কয়েকদিন পরে হায়দ্রাবাদ গিয়ে, আবার একই প্রসঙ্গ উঠেছিল। না উঠে পারেনি, কারণ ললিতার চেহারাটা সত্যি খারাপ দেখাচ্ছিল। ওর দাদাও তখন নিশ্চিত হয়েছিল, ললিতার মধ্যে কেমন যেন একটা পরিবর্তন দেখা যাচ্ছে। ললিতা যে অন্যমনস্ক হয়ে একলা একলা কিছু ভাবে বা প্রায়ই একলা থাকতে চায়, সেটা আর লুকোনো যাচ্ছিল না। খাওয়া-দাওয়ার ব্যাপারে যে অমনোযোগী হয়ে উঠেছিল, সেটাও দাদার চোখে পড়েছিল।
হায়দ্রাবাদে ওরা কোনও হোটেলে ওঠেনি। সেখানে ললিতার মেজদা থাকত, হায়দ্রাবাদই তার চাকুরিস্থল। সেখানে মেজোবউদিও ছিল। মেজদা-মেজোবউদি অবিশ্যি, সেরকম কিছু বুঝতে পারেনি। কারণ তারা দুজনেই অনেকদিন পরে ললিতাকে দেখেছিল। কিন্তু সব কথা শোনার পরে, তাদের মনেও একটা সন্দেহ জেগেছিল, তা হলে হয়তো কিছু ঘটেছে। যদিও ঘটনা ঘটবার মতো কিছু থাকতে পারে না, বা কোনও অবকাশই ছিল না। কিছু ঘটলে, বড়দা-বড়বউদি নিশ্চয়ই জানতে পারত।
মেজোবউদি একটু চপল প্রকৃতির। সে বলল, পথের মাঝে উড়ো প্রেম করে বসনি তো?
ললিতা ঠোঁট টিপে হেসে বলেছিল, হতে পারে, তোমরা যখন বলছ।
মেজদা একটু সাদাসিধে সরল ধরনের মানুষ। বলেছিল, বলেই ফ্যাল না বাপু, যদি কিছু ঘটে থাকে।
ললিতা বলেছিল, কী আশ্চর্য, বলব আবার কী। কিছুই তো ঘটেনি।
মেজদা বলেছিল, আমি অবিশ্যি সেরকম কিছুই বুঝতে পারছি না। বড়দাবউদি বলছে, তাই জিজ্ঞেস করছি।
বড়দা মেজদাকে বলেছিল, তুই কিছু জানিস না। ললু যখন বাড়ি থেকে বেরিয়েছিল, তখন বেশ তাজা হাসিখুশি। তারপরে দিন পনেরো যেতে না যেতে দেখি, কেমন যেন সব সময়েই মুষড়ে আছে। চোখের কোল বসে যাচ্ছে। ওর মুখের চেহারা দেখে বুঝতে পারছিস না কিছু?
মেজদা ললিতার মুখের দিকে তাকিয়েছিল। ললিতা হেসে উঠেছিল। মেজদা বলেছিল, ও সব তুমি বুঝবে না বড়দা। মেয়েদের মনে মনে কী সব হয়। অত বুঝতে গেলে চলে না, ছেড়ে দাও।
বড়দা বলেছিল, মেয়েদের কোনও ব্যাপার হলে তোর বউদি বুঝতে পারত না?
বড় বউদি মনে মনে অভিমান পুষেই রেখেছিল। বলে উঠেছিল, না না, এখনই কিছুই বুঝতে পারি না।
মেজদা বলেছিল, তা হলেই বোঝ, ও সব যার যার ব্যাপার, সে বুঝবে। বেশি মাথা ঘামিয়ে লাভ নেই। তবে দেখিস ললু, কোনও বাজে অসুখ-বিসুখ বাধিয়ে বসিস না। আর যা খুশি তা-ই কর গে যা।
হায়দ্রাবাদের দিনগুলো যা তোক এক রকম কেটে গিয়েছিল। কিন্তু কলকাতায় ফিরে এসে আর মুক্তি পাওয়া গেল না। বিশেষ করে মায়ের চোখকে কোনও রকমেই ফাঁকি দেওয়া গেল না। মা ললিতাকে আলাদা করে ডেকে নিয়ে জিজ্ঞেস করলেন, কী হয়েছে রেললু, চেহারাটা এমন খারাপ করে ফিরলি কী করে?
ললিতাকে মায়ের কাছে একটু বিশেষভাবে সাবধান হতে হল। মুখের স্বাভাবিক ভাব বজায় রেখে বলল, খারাপ কোথায় দেখছ মা?
মা অবাক হয়ে বললেন, খারাপ কোথায় দেখব আবার, তোমার চেহারায় দেখছি। মুখের সেই ঢলঢলে ভাব নেই, যেন চোপসানো। চোখের কোলে কালি।
ললিতা বলল, আমি তো কিছু দেখতে পাই না।
মা বললেন, তা হলে বলব, তোমার চোখের দৃষ্টিও নষ্ট হয়ে গেছে। কিন্তু এ সব কথা বলে তো কোনও লাভ নেই। তোমরা লেখাপড়া শিখেছ, দশ জনের সঙ্গে মেলামেশা কর। তোমাদের এভাবে জিজ্ঞেস করতে হবে কেন? মনের দিক থেকে বা শরীরের দিকে কিছু হয়ে থাকলে, সে কথা বলতেই
ললিতা জানে, মা রেগে গেলে সবাইকে তুমি বলেন, তা না হলে তুই। মায়ের কথা শুনে, ললিতার বুকের মধ্যে এবার যেন গুর গুর করে উঠল। একটা ভয় যেন ছায়া ফেলল ওর মনে। তথাপি ও নিজেকে শক্ত রাখল। বলল, কিন্তু কিছু না হলে, কী বলব মা।
মা কয়েক মুহূর্ত ললিতার মুখের দিকে তাকিয়ে থেকে বললেন, দেখলেই বোঝা যাচ্ছে, কোনও কারণে যেন তোমার আহার-নিদ্রা ঘুচে গেছে। কেন, আমি সেটাই জানতে চাইছি। দাদা বউদির সঙ্গে ঝগড়া হয়েছে?
ললিতা বলল, মোটেই না।
মা সঙ্গে সঙ্গে জিজ্ঞেস করলেন, তবে? প্রবীর চিঠিতে সে রকম কিছু লিখেছিল?
এক মুহূর্তের জন্য, ললিতার মুখে কথা আটকে গেল। ওর মুখ একটু লাল হয়ে উঠল। নিজেকে সামলে নিয়ে বলল, না না, কী আবার লিখবে?
মা ললিতার মুখের প্রতিটি অংশে চোখ বুলিয়ে দেখছিলেন। বললেন, কত কী লিখতে পারে, মন্দ যে কোনও কথা।
ললিতা বলল, না।
প্রবীর চিঠি লিখেছিল তো?
ললিতা বুঝতে পারছে, সংশয় আর সন্দেহ, মাকে কোন উৎকণ্ঠার কূলে টেনে নিয়ে গিয়েছে। বলল, দিয়েছিল। ও সব কিছু ভাবতে হবে না মা।
মায়ের মুখে যেন একটি নিশ্চিন্ত ভাব দেখা গেল, কিন্তু জিজ্ঞাসা শেষ হল না। বললেন, তা হলে কী ভাবতে হবে, বলবে তো।
ললিতা বলল, কিছুই ভাবতে হবে না।
কিন্তু মায়ের চোখ থেকে সন্দেহের ছায়াটা একটুও সরল না। তিনি কয়েক মুহূর্ত ললিতার মুখের দিকে চেয়ে থেকে, হঠাৎ একটি নিশ্বাস ফেললেন। বললেন, তোমরা যথেষ্ট বড় হয়েছ, বলবার কিছুই নেই। নিজেদের ভাল-মন্দ বোঝবার মতো বিদ্যা বুদ্ধি তোমাদের আছে। কিছু বলতে না চাও, বোলো না। কিন্তু সন্তানের জন্য দুশ্চিন্তা মায়েদের সবসময়েই থাকে।
মা আস্তে আস্তে ললিতার সামনে থেকে চলে গেলেন। মায়ের বক্তব্য বুঝতে ললিতার কোনও অসুবিধা হল না। ললিতা যা-ই বলুক, মায়ের দুশ্চিন্তা ঘুচবে না। মা সে কথাটাই জানিয়ে দিয়ে গেলেন।
ললিতা নিজের ঘরে এল। ভিতর থেকে দরজা বন্ধ করল। তারপরে হঠাৎ রুদ্ধ নিচু স্বরে বলে উঠল, আমি কী করব, আমি কী করব। উহ, আমার ভেতরটা পুড়ে যাচ্ছে, আমি যেন তিলে তিলে মরে যাচ্ছি। আর সহ্য করতে পারছি না।
বলতে বলতে ললিতা ছুটে গিয়ে ওর বিছানায় ঝাঁপিয়ে পড়ল। বিছানায় মুখ গুঁজে সহসা উচ্ছ্বসিত কান্নায় ভেঙে পড়ল। সারা শরীর ফুলে ফুলে উঠতে লাগল। কান্নার মধ্যে একটা মুক্তি আছে, যেন অনেক জমানো অন্ধকার ধুয়ে মুছে দিয়ে যায়। কিন্তু সেই অঝোরে কান্নাটা কাঁদা হল না। ললিতার কান্নার বেগটা যেন সহসাই থেমে গেল, ও উঠে বসল। লাল ফোলা চোখ, জলে ভেসে যাচ্ছে। অথচ ললিতা যেন একটা চকিত উৎকণ্ঠায় উঠে বসল। উৎকণ্ঠা ফুটে উঠেছে ওর চোখে। গালের পাশে, কপালে রুক্ষ চুল ছড়িয়ে পড়েছে। গা থেকে আঁচল লুটিয়ে পড়েছে বিছানায়। স্থির চোখের দৃষ্টি মেঝের দিকে।
অনেকক্ষণ এক ভাবে পাথরের মতো বসে রইল। তারপর এক সময়ে নিজেরই নিশ্বাসের শব্দে যেন চমকে উঠল। প্রথমেই বন্ধ দরজাটার দিকে ফিরে তাকাল। তারপর নিজের এলোমলো কাপড়, কোলের দিকে তাকিয়ে আস্তে আস্তে উঠে দাঁড়াল। এখন ওকে কেমন আচ্ছন্ন দেখাচ্ছে। ওর চোখে যেন নিশির ঘোর। ঘরের এক পাশে বড় আয়নাটার সামনে গিয়ে দাঁড়াল। নিজের প্রতিবিম্বের চোখে চোখ রাখল।
ললিতা যেন নিজেকে চিনবার চেষ্টা করছে। নিজের চোখে চোখ রেখে, ও নিজেই যেন অবাক হয়ে ভুরু কোঁচকাল। ওর চোখে জিজ্ঞাসা ফুটে উঠল। ফিসফিস করে বলে উঠল, তুমি সেই ললিতাই তো। ললিতা! ললিতা!
সেই ললিতাই, কিন্তু যেন সেই ললিতা নয়, দেড় মাস আগে যে মেয়েটি এ বাড়ি থেকে বেরিয়েছিল। সেই ফরসা উজ্জ্বল স্বাস্থ্যবতী মেয়েটি। যার হাসিতে মুক্তা, ডাগর কালো চোখে হিরার দ্যুতি। ললিতার রূপের বর্ণনা দিতে গেলে প্রাচীন শব্দগুলো ব্যবহার করা যায়। গৌরাঙ্গী, সুবর্ণের ছটা যে অঙ্গে দেখা যায়। ক্ষীণ কটি, প্রশস্ত নিতম্বিনী, রোমহীন-নাভিস্থল, পীন বক্ষ। মধ্যোন্নত নাসা, বিঘোষ্ঠা, মৃগনয়না।
ললিতার রূপের খ্যাতিটা স্বাভাবিক ভাবেই ওর স্কুল কলেজের সীমানা পেরিয়ে আরও বহুদূরে বিস্তৃত। যে কারণে দাদাদের বন্ধু থেকে শুরু করে আরও অনেকেই ওকে ঘিরেছিল, বর্ণালী গ্রীবাদ্ধোত পায়রাদের মতো যাদের বকবক শুনে শুনে রূপসীর কান পচে গিয়েছিল। এখনও যায়, কিন্তু প্রবীর নামে একজনের সঙ্গে মালাবদলের কথাটা প্রায় পাকাপাকি হয়ে যাবার পরে অনেকে সরে পড়েছে।
আয়নার সামনে এখন কি সেই ললিতাই দাঁড়িয়ে আছে? সত্যবাদী কেবল ললিতা, আর সকলেই মিথ্যুক? সকলের চোখই কি বন্ধ? ললিতা আয়নার সামনে আরও এগিয়ে গেল, এত কাছে, এত কাছে যেন আয়নার গায়ে নিজেকে ঠেকিয়ে ধরল। নিশ্বাস লেগে আয়নার গায়ে একটু ঝাঁপসা দাগ লাগল। ললিতা নিজের মুখ দেখতে লাগল। চোখের কোলে সুবর্ণের ছটা নেই, যেন কালি লেগেছে মুখে। সামান্য কিছুদিনের মধ্যেই, মুখ যেন শীর্ণ হয়ে উঠেছে। চোখের কালো তারার সেই দ্যুতি নেই, হাসিটা নিতান্ত কাচের ঝনঝনানি। পঁচিশ বছরের রূপসী ললিতার প্রাণের শব্দে তা বাজে না।
নিজেকে দেখতে, হাত তুলে আঙুল দিয়ে মুখের সব জায়গায় বুলিয়ে দেখল। দেখতে দেখতে ঠোঁটে এসে থামল। রক্তোষ্ঠের সেই ঝলক কোথায় গেল। দুহাত তুলে সামনে নিয়ে দেখল। ডানার দিকে দেখল, গলার দিকে দেখল, তারপরে হঠাৎ বুকের জামার বোতাম একটা একটা করে খুলে ফেলল। ভিতরে কোনও অন্তর্বাস নেই, আয়নায় প্রতিবিম্বিত মুক্ত বক্ষ। পীন বক্ষ। সহসা মনে হয় বুকে এখনও সুবর্ণের ছটা, উদ্ধত নয়, নও নয়, যেন প্রকৃতি! তার আপন মহিমায় স্বপ্নের ঘোরে রয়েছে। নির্লোম রক্তিম বৃন্ত।
ললিতা চেয়ে দেখল, যেন কিছু খুঁজে পেতে চাইছে। কী খুঁজছে ললিতা? কোনও কাম তপ্ত নখরের দাগ, দংশনের চিহ্ন? কোনও দাগ নেই, নিষ্কলঙ্ক। রঙের পরিবর্তন অথবা ভার? কিছুই বোঝা যায় না। নিজেকে তো এমনি যেন দেখে এসেছে। নতুনের কোনও দাগ লেগেছে বলে তো মনে হয় না।
বুকের নীচে পেটের দিকে তাকাল। কোমরের শাড়ির বন্ধনীতে হাত রাখল। ললিতা কি নিজেকে একেবারে নগ্ন করে দেখবে? নিজেকে তন্ন তন্ন করে দেখবে?
তারপরে হঠাৎ যেন কিছু মনে হয়, আবার মুখ তুলে চোখে চোখে তাকায়। তাকাতেই সহসা দমকা ঝাপটা লেগে যেন ওর ঠোঁট কেঁপে ওঠে, দৃষ্টি ঝাঁপসা হয়ে যায়, চোখের কোণে জল জমে ওঠে। বুকের ওপর দু হাত চেপে, বারে বারে ঘাড় নাড়তে থাকে, অস্ফুট স্বর শোনা যায়, না না না।

সন্ধেবেলায় প্রবীর এল।
ললিতার সঙ্গে দেখা হবার আগেই, নীচের তলায় তার গলার স্বর শোনা গেল। একটু পরেই প্রবীর ৬৩২ ওপরে আসবে। এখন তো প্রবীরের আর কোনও বাধা নেই। অনেক দিন ধরেই, কোনও বাধা নেই। ললিতার কাছে তার অবারিত দ্বার। বাড়ির সকলে শুধু মেনে নেয়নি, এখন সকলের কাছে প্রার্থিত। প্রবীর ওপরে যাবে, ললিতার সঙ্গে দেখা করবে, কথা বলবে।
প্রথাসিদ্ধ ভাবেই সব ব্যবস্থা হয়েছে, যেমন হয়ে থাকে। যদিও প্রথম দিকে প্রবীর সম্পর্কে বাড়ির প্রায় সকলের আপত্তি ছিল। প্রথম কারণ, প্রবীর এ বাড়িতে নিয়মিত যাতায়াত করত না। বলতে গেলে সকলের কাছে অপরিচিত ছিল। প্রবীর সেজদার বন্ধু, সেই সুবাদে দু-একবার এসেছিল। প্রাথমিক পরিচয় ছাড়া তার সম্পর্কে কেউ কিছু জানত না।
দ্বিতীয় কারণ, ললিতার স্বয়ংবর সভায়, অর্থাৎ বাড়িতে নিয়মিত যারা আসত তাদের তুলনায় বিত্তের দিক থেকে খাটো। তার মানে এই নয়, ললিতাদের বিত্তের থেকে খাটো। যারা প্রকাশ্যে অপ্রকাশ্যে ললিতার পাণিপ্রার্থী ছিল তাদের তুলনায় খাটো শুধু বিত্তে না, দামের সঙ্গে নামটাও দরকার। প্রবীরের সেরকম কোনও নাম ছিল না। ওর বাবা একজন নামকরা সাংবাদিক ছিলেন। কিন্তু বিত্তবান ছিলেন না। প্রবীরের কোনও নাম নেই, যাতে বললেই সবাই এক কথায় চিনতে পারে। কিন্তু বাকিদের তা ছিল। ব্যবসায়ে বা চাকুরির পদগরিমায় তাদের এক কথাতেই চেনা যেত।
প্রবীর নিজেই একটি প্রতিষ্ঠান স্থাপন করেছে। বলতে গেলে, ব্যবসায়ের জগতে সেটা একটা মরা ঘোড়া। তাকে বাঁচানোর দায়িত্ব নিয়েছে। প্রথম যখন নিয়েছিল তখন ওর বন্ধুবান্ধবেরা সবাই হরিবোল ধ্বনি দিয়েছিল। তার মধ্যে ললিতার মেজদাও ছিল।
প্রায় এক বছর পরে সেই মরা ঘোড়াটা যখন চোখ পিট পিট করে তাকিয়েছিল, একটু ল্যাজ নাড়ানোর চেষ্টা দেখা দিয়েছিল, তখনও সকলেই প্রবীরকে বলেছিল, ওটা প্রেতাত্মার ভর হয়েছে। যারা ওর ঘাড়ে এতদিন সওয়ার হয়ে চেপেছিল এবং অনেকদিন পটল উৎপাদন করেছে, তারা হঠাৎ জেগে উঠেছে। ঘোড়াটার জাগবার কোনও লক্ষণ নেই।
দ্বিতীয় বছরে প্রবীরের বন্ধুরা একটু চোখ মিটমিট করে তাকিয়েছিল। দেখেছিল ঘোড়াটা উঠে দাঁড়িয়েছে। কেবল দাঁড়ায়নি, ঘাড়ের কেশরে এবং লাঙুলেও বেশ ঝাপটা লাগছিল। মাঝে মাঝে পা ঠুকতেও দেখা যাচ্ছিল।
তবু সবাই নিশ্চিন্ত ছিল, আর যাই হোক, দাঁড়ানো পর্যন্ত। ও ঘোড়া ছুটবে না। ওই রূপ দেখানো পর্যন্তই সার। যা পাবে তা খেয়ে বসে থাকবে।
কিন্তু ছুটেছিল। এবং এখন বেশ ভালই ছুটছে। ব্যবসার জগতে যারা বিচক্ষণ রেসুড়ে তাদের বেশ ভালভাবেই লক্ষ পড়েছে। বলেছে, জাতটা তো ভাল। একবার যখন ছুটেছে তখন ভালই ছুটবে।
চৌত্রিশ বছরের প্রবীরকে এখন অনেকটা সার্থক এবং যাকে বলে সেলফমেড ম্যান, তাই বলা যায়।
দুবছর আগে, প্রবীরের ঘোড়াটা যখন উঠে দাঁড়িয়েছে, একটু-আধটু পা ঠুকছে অর্থাৎ প্রবীরের মতে, সব থেকে ক্রুসিয়াল সময়, সে সময়েই নতুন করে ললিতার সঙ্গে তার আলাপ হয়েছিল।
এখনও ললিতার স্পষ্ট মনে আছে। আকাশের কোণে মেঘ দেখেও কালবৈশাখীর সম্ভাবনাটাকে উড়িয়ে দিয়ে একলা পথ চলছিল মধ্য কলকাতার এক রাস্তায়। দেখতে দেখতেই ঝড় উঠেছিল। প্রথমে ধুলোর ঝড়। লোকজনের দৌড়োদৌড়ি, গাড়িঘোড়ার ছোটাছুটি। তথাপি এখনও ললিতার আশা, রাস্তার ধারে দাঁড়িয়ে কোনও রকমে ট্যাক্সি ধরে ঝড়ের মধ্যেই বাড়ি ফিরে যাবে।
কিন্তু ট্যাক্সি আসেনি, মুষলধারে বৃষ্টি এসেছিল। তখন হাতের সামনে ছিল বাস স্টপের মাথায় চাল দেওয়া ঢাকনা। সেখানে একগাদা মানুষ দাঁড়িয়েছিল। ছুটে গিয়ে দাঁড়াতে হয়েছিল সেখানেই। সেখানে আকাশের বৃষ্টির থেকে, মুখের বাক্যবৃষ্টিও কম ঝরছিল না। সংসারে সব পুরুষমানুষেরা একরকম, ললিতা কদাচ তা বিশ্বাস করে না। কিন্তু অধিকাংশ পুরুষরাই মেয়েদের সম্পর্কে একটু বেশি উৎসাহী। মেয়েরাও নিশ্চয়ই, তবে পুরুষদের মতো স্থূল নয়। ও বুঝতে পারছিল, সেই বৃষ্টির মধ্যে, সামান্য একটি মাথা-ঢাকা বাস স্টপে, পুরুষদের চাপের মধ্যে বেশিক্ষণ দাঁড়িয়ে থাকা সম্ভব না। তা ছাড়া বৃষ্টির ছাট থেকে রেহাই পাওয়া যাচ্ছিল না। সমানে ভিজে যাচ্ছিল। অতএব রাস্তায় নেমে পড়াই ভাল।
ভাবতে ভাবতেও প্রায় দশ মিনিট কেটে গিয়েছিল। বৃষ্টি অঝোরে ঝরছিল। সেই সময়ে একটি পুরনো মডেলের অষ্টিন বাস স্টপ ঘেঁষে, এসে দাঁড়িয়েছিল। বাইরে থেকে চেহারাটা নিতান্তই বিবর্ণ। বর্ষা বাদলায় মোটেই ভরসা করবার মতো না।
বাইরে থেকে, জলের ছাট লাগা কাচের ভেতর দিয়ে, গাড়ির চালকের মুখটা কেমন যেন চেনা চেনা লেগেছিল। চালক সরে এসে, দরজা খুলে দিয়ে ডেকেছিল, ললিতা, উঠে এসো।
প্রবীর! মেজদার বন্ধু। দু একবার দেখলেও, চেহারাটা মনে ছিল। তবু ললিতা এক মুহূর্ত চিন্তা করছিল। এরকম দুর্যোগের মধ্যে, হঠাৎ একজনের গাড়িতে উঠে পড়াটা ঠিক হবে কিনা। ইতিমধ্যে, ভিড়ের ভিতরে, যাকে বলে বক্রোক্তি, শুরু হয়ে গিয়েছিল। ললিতা উঠে পড়েছিল গাড়ির মধ্যে। দরজাটা টেনে বন্ধ করে দিয়েছিল। ওর ভেজা কাপড়ে গাড়ির সিট ভিজে গিয়েছিল।
প্রবীর গাড়িটা ঘুরিয়ে নিয়েছিল। জিজ্ঞেস করেছিল, সোজা বাড়িতে তো?
ললিতা একটু বিব্রত লজ্জায় বলেছিল, হ্যাঁ, কিন্তু
প্রবীর ঠোঁট টিপে হেসে বলেছিল, কিন্তু মানে কী। তুমি আমাদের শিবেনের বোন তো?
ললিতা ঘাড় নেড়ে বলেছিল, হ্যাঁ।
তোমার নাম ললিতা। ওদিক দিয়ে চলে যাচ্ছিলাম, হঠাৎ তোমাকে চোখে পড়ল। চোখে পড়তেই চিনতে পারলাম, আর কেমন যেন মনে হল, এভাবে দেখেও চলে যাওয়াটা বোধহয় ঠিক হবে না। অবিশ্যি আমার একটু ভয় ছিল। উপকার করতে গিয়ে হয়তো বেইজ্জত হতে হবে। তুমি হয়তো আমাকে রিফিউজ করবে।
ললিতা বলে উঠেছিল, না না, তা কেন?
প্রবীর বলেছিল, নানান কারণেই। ধরো, হয়তো, তুমি আমাকে চিনতেই পারলে না, আর সেটা খুব অসম্ভব ছিল না। দু-একদিন তো দেখেছ।
ললিতা বলল, আমি প্রথমেই চিনতে পেরেছিলাম।
সেটা খুব ভাল। তা ছাড়া, তোমার সঙ্গে হয়তো কোনও বয়ফ্রেন্ড থাকতে পারত, আমি তো বুঝতে পারছিলাম না।
ললিতা কোনও জবাব দেয়নি। প্রবীরের দিকে আড়চোখে তাকিয়ে একটু হেসেছিল। প্রবীর সেটা লক্ষ করেছিল কিনা বোঝা যায়নি। সে আবার বলেছিল, তারপরে ভাবলাম, যা-ই হোক। আমার মন যখন বলেছে, একবার বলাটা আমার কর্তব্য। তারপর যা হয় দেখা যাবে। না হয় যেচে উপকারের একটা ভিন্ন অর্থ হবে, একটু হাসাহাসি হবে। কিন্তু সেটা আমার গায়ে লেগে থাকবে না।
ললিতা মিটিমিটি হাসছিল। বলেছিল, গায়ে না লেগে থাকলে আপনি বুঝি কিছু মানেন না?
প্রবীর বলেছিল, গায়ে মানেই মনে। মন থেকে ওটা আমি অনায়াসেই ঝেড়ে ফেলতে পারতাম।
একটু চুপচাপ প্রবীর গাড়ি চালাতে চালাতে আবার বলেছিল, তোমাকে তুমি বলছি বলে কিছু মনে করছ না তো?
ললিতা হেসে বলেছিল, না না, মনে আবার কী করব?
হ্যাঁ, বন্ধুর বোন তোআই মিন ছোট বোন। তাকে তুমি বলা যায়। তা ছাড়া, তুমি আমার থেকে অনেক ছোট।
ললিতা মুখ ফিরিয়ে একবার প্রবীরকে দেখেছিল। শ্যামবর্ণ শক্ত সমর্থ লম্বা চেহারা। পোশাক অতি সাধারণ। ট্রাউজার আর হাওয়াই শার্টের বুকের বোতাম কয়েকটা খোলা। চওড়া কবজিতে ঘড়ি। গোঁফ দাড়ি নেই। চওড়া কপালের ওপর রুখু চুল উড়ে এসে পড়েছে। শক্ত চিবুকের মাঝখানে ছোট খাঁজ কাটা। নাকটা উঁচু কিন্তু একটু মোটা, চোখ দুটো বড় আর কেমন যেন মেয়েলি মেয়েলি।
ললিতা বলেছিল, শুধু বয়সে বড় বলে কেউ তুমি বললে আমার ভাল লাগে না।
প্রবীর হেসে বলেছিল, তাই নাকি? বেশ, তবে শিবেনের বোন বলেই বলেছি।
ললিতা একটু লজ্জা পেয়ে বলেছিল, আপনাকে বলিনি। কেউ যখন শুধু বয়সের জন্য, একজনকে তুমি বলে, সেটা যেন কেমন শোনায়। উচিত কি?
প্রবীর একটু গম্ভীর হয়ে বলেছিল, মোটেই না।
ললিতা আবার প্রবীরের দিকে তাকিয়ে দেখেছিল। তারপরে সামনে তাকিয়ে দেখেছিল, প্রবীর সোজা দক্ষিণ কলকাতার পথ ধরেছে। ললিতা বলেছিল, আপনার সিট একদম ভিজিয়ে দিলাম।
তা আর কী করা যাবে। ও ঠিক সময়ে শুকিয়ে যাবে।
ললিতা লক্ষ করছিল, যেচে উপকার করতে চাইলেও, প্রবীর যেচে কথাবার্তা বলতে চায়নি। একটু পরে ললিতা নিজেই বলেছিল, ভাগ্যিস আপনি চিনতে পেরেছিলেন!
প্রবীর বেশ সহজ ভাবেই বলেছিল, তোমাকে চেনা তো খুব কঠিন না।
কেন?
আর দশটা মেয়ের থেকে, তোমার চেহারা তো একটু আলাদা–অর্থাৎ সুন্দরী হলে যা হয়। চেহারাটা আমার মনে ছিল।
গাড়ি চালাতে চালাতে, বেশ সহজভাবেই, প্রবীর ললিতার রূপের প্রশংসা করেছিল। অথচ তার জন্য অনেক কথা বলতে হয়নি। এ সব লোকের মনোভাব সহজে বোঝা যায় না। যেন ললিতার রূপ আছে বলেই তাকে মনে ছিল। কী মনে হয়েছে, সে কথা বোঝা যায় না। ললিতা হেসে যে প্রতিবাদ করবে, তা পারেনি। সেটা হয়তো ন্যাকামি করা হবে বলে ওর মনে হয়েছিল।
ললিতা তাই অন্য কথা বলেছিল, আপনি কি সাউথে যাচ্ছেন শুধু আমার জন্য? না কি আপনার বাড়ি ওদিকেই?
প্রবীর বলেছিল, আমি থাকি যাদবপুরে। তবে আপাতত, তোমাকে পৌঁছোবার জন্যেই এদিকে এসেছি। আমাকে আবার সেন্ট্রালে ফিরতে হবে।
ললিতা কিছু একটা বলতে যাচ্ছিল। তার আগেই প্রবীর হাত তুলে বলল, সে জন্য তোমাকে কিছু ভাবতে হবে না। এমনিতেও রাত নটা-দশটার আগে, কোনও দিনই আমার কাজ শেষ হয় না।
ললিতা অবাক হয়ে বলেছিল, রাত্রি নটা-দশটা?
হ্যাঁ, সকাল নটা-দশটা থেকে রাত্রি নটা-দশটা বলতে পারো।
ললিতার তখন মনে পড়ে গিয়েছিল প্রবীরের ব্যবসার কথা। মেজদার মুখে অনেক ঠাট্টাও শুনেছে। শুনেছিল, একদা কোনও সময়ে, একটি ব্যবসায়িক প্রতিষ্ঠান এক বিত্তবান ভদ্রলোক দাঁড় করিয়েছিলেন। পার্টনারশিপে সেটাকে আরও বড় করতে চেয়েছিলেন। কিন্তু বড় আর হয়নি, একেবারেই চাপা পড়ে গিয়েছিল। সেই মৃত প্রতিষ্ঠানটিকে প্রবীর আবার বাঁচিয়ে তোলার জন্য লড়াই করছিল। যদিও নাকি কোনও আশাই ছিল না।
ললিতা জিজ্ঞেস করেছিল, আপনার ব্যবসা এখন কেমন চলছে?
প্রবীর হেসে বলেছিল, কিছু শুনেছ নাকি?
মেজদার কাছে শুনেছিলাম।
প্রবীর বলে উঠেছিল, তা হলে তো জানই।
আপনার মুখ থেকে শুনতে চাইছি।
আমি আর কী বলব। তবে এটুকু বলতে পারি, যে শুয়েছিল সে উঠে দাঁড়িয়েছে। চলবে কেমন বলতে পারি না।
চেষ্টা যখন করছেন।
প্রবীর বলেছিল, হ্যাঁ, এবং তার ফলও যখন কিছু পেয়েছি, মনে হয় নিরাশ হব না। আমার বন্ধুরা কেউ বিশ্বাস করতে চায় না। দেখা যাক কী হয়।
ললিতা দেখেছিল, প্রবীরের চোখেমুখে বেশ আত্মপ্রত্যয়ের ভাব। দেখেছিল, একটা মানুষ যেন দৃঢ় বিশ্বাস নিয়ে ঝড়ের বেগে ছুটে চলেছে। প্রবীরের সমস্ত চেহারার মধ্যে সেই ছাপটা ফুটে উঠেছিল।

গাড়ি এসে দাঁড়িয়েছিল ললিতাদের দরজার কাছে। ললিতা বলেছিল, আপনি নামবেন না?
প্রবীর অনুরোধের সুরে বলেছিল, আজ না, আর একদিন।
এক কাপ চা অন্তত খেয়ে যান।
অসম্ভব, তোমাকে তো বললাম, আমাকে আবার এখুনি ফিরতে হবে।
আপনি আমাদের বাড়ি আসেন না কেন?
কখন আসব বলল। জীবিকার দায়েই দিন কেটে যায়।
তবু কাজ ছাড়াও তো মানুষের অন্য জীবন আছে।
প্রবীর হেসে বলেছিল, আমার আছে বলে মনে হয় না। তবুবলছ যখন নিশ্চয় চেষ্টা করব। তবে–।
তবে?
যে সব বিগ গাই তোমাদের বাড়িতে আড্ডা বসায়, সেখানে।
সেখানে কী?
কিছু না, আসব একদিন।
প্রবীর ললিতার দিকে তাকিয়েছিল। ললিতার সেই মুহূর্তে মনে হয়েছিল, প্রবীরের তাকানো এবং হাসির মধ্যে একটা বিশেষ কী কথা লুকিয়ে রয়েছে। ললিতা বলেছিল, লিটল গাই, একটু দয়া করে এসেই দেখুন না।
প্রবীর গাড়ি স্টার্ট দিয়ে হেসে বলেছিল, আসব। শিবেনকে বোলো।
ললিতা দাঁড়িয়ে ছিল। প্রবীরের গাড়ি বেরিয়ে গিয়েছিল। ললিতার হঠাৎ মনে হয়েছিল, প্রবীর ওকে যেন কিছু বলে গেল, এবং সেটা খুব অস্পষ্ট না। কেবল যে কাজের ব্যস্ততার জন্যই প্রবীর ললিতাদের বাড়ি আসতে চায়নি, তা না। বিগ-গাইদের ব্যাপারটাই বোধহয় আসল। আর সে সব বিগ গাই কারা? ললিতাকে যারা ঘিরে ছিল, তারা! আর তা ছাড়া বিগ গাই বলতে কাদের বোঝাতে চেয়েছিল প্রবীর? নিশ্চয় ললিতার বাবার বন্ধুদের নয়?
কিন্তু সেই ঝড়-বাদলের দিনে, আলাপ একটু সময়ের জন্যই, প্রবীর যেন কেমন একটু দাগ রেখে গিয়েছিল। বাড়ি ঢুকে, জামাকাপড় বদলাবার পরেও প্রবীরের কথা চিন্তা করেছিল ললিতা। ভেবেছিল বিগ-গাইরা আচ্ছা না বসালে কি প্রবীর নিয়মিত ললিতাদের বাড়ি আসত? তা হলে বুঝি সে তার কাজের মধ্যেও সময় করতে পারত?
প্রবীর কি আসলে অভিযোগ করেছিল, আত্মাভিমান প্রকাশ করেছিল? যা-ই করে থাক, কঠিন পরিশ্রমী, ব্যস্ত, সহজ এবং সাবলীল প্রবীরকে, আর সকলের থেকে একটু আলাদা লেগেছিল। ললিতা ওর মেজদার কাছে শুনেছিল, কী অসম্ভব পরিশ্রম করে প্রবীর। তার মধ্যেও, ললিতার চেহারা তার স্পষ্ট মনে ছিল, এবং কেন মনে ছিল সে কথাও স্পষ্টই বলেছিল, এবং ললিতার কাছে স্পষ্ট হয়ে উঠেছিল, প্রবীর আসতে চায় ওদের বাড়িতে। কিন্তু ললিতাকে যারা ঘিরে ছিল, তাদের মাঝখানে নয়।
ললিতা ভেবেছিল, আর কি প্রবীর আসবে?
আসেনি। প্রায় দু সপ্তাহ বাদে একদিন সন্ধের সময় টেলিফোন করেছিল। ললিতা নেহাত টেলিফোনের কাছে ছিল, তাই জানতে পেরেছিল। অন্য কেউ হলে শুধু মেজদা বাড়ি নেই বলেই ছেড়ে দিত। টেলিফোনের মধ্যেও গলার স্বরটা শুনে ললিতার ভুরু কুঁচকে উঠেছিল সন্দেহে। জিজ্ঞেস করেছিল, কে বলছেন আপনি?
জবাব এসেছিল, আমি শিবেনের বন্ধু। ও কি অফিস থেকে ফিরেছে?
ললিতা প্রথমেই বলেছিল, আমি ওর বোন ললিতা বলছি। আপনার নামটা জানতে পারি?
টেলিফোনের অপর প্রান্তে এক মুহূর্তের নীরবতা, পরমুহূর্তেই যেন অবাক স্বর ভেসে এসেছিল, ও, ললিতা বলছ নাকি? আমি প্রবীর বলছি।
ললিতা বলেছিল, সেটা সন্দেহ করেছিলাম বলেই, নামটা জানবার আগ্রহ হল। আপনি যে এলেন না?
কোথায়?
কোথায় আবার, আমাদের বাড়িতে।
ও হ্যাঁ, যাব একদিন।
প্রবীর অন্য কিছু বলবার আগেই ললিতা বলে উঠেছিল, কবে, দিন ঠিক করে বলুন।
প্রবীর ওপার থেকে হেসেছিল। বলেছিল, দিনক্ষণ বলাই তো মুশকিল, শিগগিরই যাব একদিন। শিবেন কি এখনও অফিস থেকে ফেরেনি?
না। কিন্তু আপনি একটা দিন বলুন, কবে আসবেন।
যেদিন সুযোগ পাব।
আজকেই সেই সুযোগটা করে নিন না।
প্রবীর টেলিফোনে হেসেছিল। বলেছিল, তোমার ব্যস্ততা দেখে।
কী?
মানে, হাসি পাচ্ছে।
হাসি পাচ্ছে কেন? আমি কি মিথ্যে ব্যস্ততা দেখাচ্ছি?
না না, তা কেন। আমি বলছি–মানে ছেলেমানুষের মতো বলছ।
ললিতার মনে হয়েছিল, প্রবীর সেটা সত্যি কথা বলেনি, কথা ঘুরিয়ে নিয়েছিল। ও বলেছিল, তা হতে পারে। আপনি তো আবার আমার থেকে অনেক বড়।
প্রবীর যেন একটু অবাক হয়ে বলেছিল, তার মানে?
ললিতা হেসে বলেছিল, তার মানে, তাই। আপনিই বলেছিলেন, আপনি আমার থেকে অনেক বড়, তাই আমার কথা ছেলেমানুষি মনে হতেই পারে।
প্রবীর আবার হেসেছিল। বলেছিল, আচ্ছা আজই তোমাদের বাড়ি যাচ্ছি, শিবেনকে একটু বলে রেখো।
ললিতা যেন ঠিক বিশ্বাস করতে পারেনি। ভেবেছিল, আপাতত টেলিফোনে কথা চাপা দেবার জন্য প্রবীর আসতে রাজি হয়েছিল। তাই বলেছিল, সত্যি বলছেন তো?
আমি মিথ্যে কথা বলি না।
প্রবীর লাইন কেটে দিয়েছিল। কিন্তু কথা রেখেছিল। আসলে মেজদার সঙ্গে তার বিশেষ দরকার ছিল, আসবার সেটাই বড় কারণ। ললিতার সঙ্গে কিছুক্ষণ গল্প করেছিল। বাড়িতে তখন আরও কয়েকজন ছিল, যারা মোটামুটি সবাই প্রবীরকে চেনে। যাদের প্রবীরের ভাষায় বলা যায় স্বয়ংবর সভার পাণিপ্রার্থী রাজা-মহারাজা। কথাটা নেহাত মিথ্যে ছিল না। ওরা কেউ-ই প্রবীরের সঙ্গে ভালভাবে কথা বলেনি। যেটুকুও বলেছিল, তার সবটাই প্রবীরের ব্যবসা নিয়ে হাসি মেশানো বক্রোক্তি।
ললিতার ভাল লেগেছিল প্রবীরের জবাবগুলো। প্রবীর একটুও রাগ করেনি, হাসতে হাসতে সকলের বিদ্রুপে মাখানো কথার জবাব দিয়েছিল। ওর জবাবের মধ্যেও যথেষ্ট বিদ্রুপের ধার ছিল, কিন্তু জ্বালা ছিল না।
তারপরে যখন ললিতার সঙ্গে আলাদা বসে কথা বলেছিল, তখন প্রবীর বলেছিল, এদের দেখে আমার শুধু একটা কারণেই হিংসা হয়।
ললিতা জিজ্ঞেস করেছিল, কী কারণ?
প্রতিটি সন্ধ্যা এরা একটা কারণে ব্যয় করতে পারে। এদের হাতে অঢেল সময়।
ললিতার ভুরু কুঁচকে উঠেছিল, তার মানে?
প্রবীর বলেছিল, তার মানে এরা রোজ তোমাদের বাড়ি এসে গল্প করার সময় পায়, আমি পাই না। পেলে বেশ হত।
ললিতা বুঝতে পেরেছিল, প্রবীর ঠিক কথাটা বলেনি। ও প্রবীরের চোখের দিকে তাকিয়েছিল। বলেছিল, কথাটা পরিষ্কার হল না।
প্রবীর বলেছিল, তা হলে আরও পরিষ্কার করে বলছি। ওদের প্রেম করার সময় আছে, আমার তাও নেই।
ললিতার মুখ একটু লাল হয়ে উঠেছিল। বলেছিল, সবাই প্রেম করতেই আসে, এ কথা আপনাকে কে বলল?
প্রবীর একটুও দ্বিধা না করে বলেছিল, প্রেম করার আশা নিয়েই আসে। তোমার মেজদার মুখেই শুনেছি। তুমি মুখ খুলে একজনের নাম বললেই সব মিটে যায়।
ললিতা বলেছিল, মেজদার কথাই ওরকম।
প্রবীর চুপ করে ছিল, কোনও জবাব দেয়নি।
ললিতা আবার বলেছিল, ওরা কেউ প্রেমিক না।
প্রবীর বলেছিল, তা-ও জানি। উদ্দেশ্য একটাই, কার যেন গান শুনেছিলাম, বুলবুলি শিস দেয় কেতকীর কানে। অনেকটা সেইরকম।
ললিতা বলেছিল, ভুল করলেন। ওরা কেউ বুলবুলি না, কেউ শিস দিতে জানে না।
ওদের ধারণা, ওরা তাই। তবে একটা কথা বলব। ওরা সকলেই যথেষ্ট ধনীদের ঘরের ছেলে, কিন্তু বড় গোবেচারা।
ললিতা হেসে উঠেছিল, গোবেচারা কেন?
প্রবীর বলেছিল, দেখ তো কেমন প্রতিটি সন্ধেয় এসে বসে থাকে। কত ধৈর্য এবং অধ্যবসায় থাকলে এরকমটা হয়।
ললিতা বলেছিল, কেবল আপনারই সেই ধৈর্য এবং অধ্যবসায় নেই!
মাফ করো, সত্যি নেই।
তা হলে আর ওদের হিংসে করে লাভ কী। সময় থাকলেও, আপনার পক্ষে সম্ভব নয়।
প্রবীর হঠাৎ ললিতার চোখের দিকে তাকিয়েছিল। তার চোখে যেন একটা অপার কৌতূহল এবং জিজ্ঞাসা। ললিতার মুখে রং লেগে গিয়েছিল। চোখ ফিরিয়ে নিয়েছিল।
প্রবীর কী ভেবে বলেছিল, সময় থাকলেও এরকম একটা পরিবেশে আসতে আমার অস্বস্তি হয়। আর এটাও আমি বুঝি, এখানে আমার আসাটা সকলের বোধহয় ভাল লাগবে না।
প্রবীর কথাটা কেন বলেছিল, ললিতা জানে। ললিতার মা তখন অন্য সকলের সঙ্গে বসে কথা বলছিলেন। কিন্তু প্রবীরকে দেখেও যেন দেখেননি, একটা কথাও জিজ্ঞেস করেননি। মেজদার তখনও বিয়ে হয়নি। বড় বউদিও মায়ের সঙ্গে বসে, অন্যদের সঙ্গেই কথা বলছিল।
ললিতা বলেছিল, মেজদা আপনাকে খুব ভালবাসে।
প্রবীর বলেছিল, তাতে এ বাড়িতে নিয়মিত আসা যায় না।
ললিতা বলেছিল, আমি তো আছি, আমাকে বাদ দিচ্ছেন কেন। আমার কাছেও তো আসতে পারেন।
প্রবীর আবার ললিতার চোখের দিকে তাকিয়েছিল। ললিতার চোখের পাতা নেমে গিয়েছিল। প্রবীর বলেছিল, তোমার সঙ্গে যদি মিশতে হয় তোমাকে এ বাড়ি থেকে ডেকে নিয়ে যাব। তোমার যদি কোনওদিন আমার সঙ্গে কথা বলতে ইচ্ছা করে আমাকে টেলিফোনে যেখানে খুশি ডেকো, আসব। আমি কাজ ভালবাসি, কারণ আমি একটা প্রতিজ্ঞা নিয়ে কাজে নেমেছি। তার মানে এই নয়, জীবনকে বাদ দিয়ে কাজকে সম্বল করেছি। আমি জীবনের জন্যই কাজকে ভালবাসি।
প্রবীর কথাগুলো বলেই খুব ব্যস্ত হয়ে উঠে পড়েছিল, আমি আজ যাই।
বলেই চলে গিয়েছিল। প্রবীর তার কথাগুলোর জবাব চায়নি। জবাব চাইবার কিছু ছিলও না। সে সব কিছুই ললিতার ওপর ছেড়ে দিয়ে গিয়েছিল। তার কথার মধ্যে অস্পষ্ট কিছুই ছিল না। তার শেষের কথাগুলো ললিতার মনে যেন গাঁথা হয়ে গিয়েছিল।
প্রকৃতপক্ষে ললিতা ক্লান্ত হয়ে পড়েছিল। প্রতিটি সন্ধেয় বাড়িতে একই পরিবেশ, একই যুবকদের আনাগোনা এবং চোখের দৃষ্টিতে, কথাবার্তায় সকলের একটাই বক্তব্য। একটাই আকাঙ্ক্ষা। কারওকে ও আলাদা করতে পারত না। সবাইকে ওর একরকম মনে হত। একমাত্র অর্থবান হওয়া ছাড়া কারোর মধ্যে বিশেষ কোনও বৈশিষ্ট্য ওর চোখে পড়েনি। ললিতার প্রতি সকলে কেবল মুগ্ধ। সকলেই অত্যন্ত ভাল, সকলেই অত্যন্ত মাপজোক করা মানুষ। কারোর সঙ্গে একটার বেশি কথা বলা যায় না।
প্রবীর চলে যাবার পরে, সকলেই যেন হাঁফ ছেড়ে বেঁচেছিল। প্রবীরের সঙ্গে আলাদা এক কোণে বসে কথা বলায় কেউ খুশি হয়নি। বরং বিস্মিত আর বিরক্ত হয়েছিল। মা তো রীতিমতো রেগেই গিয়েছিলেন। মেজদাকে সকলের সামনেই জিজ্ঞেস করেছিলেন, ওই প্রবীর না কী নাম, ছোকরা কী চায় তোমার কাছে?
মেজদা বলেছিল, একটা দরকারে এসেছিল। ও তো আমাদের বাড়ি বিশেষ আসে না।
মা রাগ চাপতে না পেরে, চকিতে একবার ললিতার দিকে তাকিয়ে বলেছিলেন, আজ তো অনেকক্ষণ বসেছিল।
মেজদার পরিষ্কার জবাব, ওই ললু বসিয়ে রেখেছিল বোধহয়।
ললিতা বলেছিল, হ্যাঁ, আমি একটু অপেক্ষা করছিলাম।
মেজদা আবার বলেছিল, তবে প্রবীরকে বোধহয় আর ঠেকিয়ে রাখা গেল না। যেভাবে উঠছে, ব্যবসাটা দাঁড় করিয়ে ছাড়বে।
মেজদার সে কথার কেউ জবাব দেয়নি।
ললিতা তারপরে আর প্রবীরকে বাড়িতে ডাকেনি। কিন্তু প্রবীরের সঙ্গে ওর নিয়মিত দেখা হত। ললিতার জীবনে সেই প্রথম, গোপনে একজনের সঙ্গে দেখা করার পালা শুরু হয়েছিল। সেই প্রথম, বাড়ির বিরুদ্ধে বিদ্রোহ। তার কারণ, রূপসী ললনাটির সেই প্রথম প্রেম। ললিতা অনেক ছেলের সঙ্গে মিশেছিল, অনেক ছেলের সঙ্গে বোজ কথা বলত, কিন্তু একজনের জন্য ব্যাকুলতা বা আকর্ষণ কখনও বোধ করেনি। প্রবীর সেই মানুষ, যে ওর জীবনে নতুন দিক দেখিয়েছিল।
ওদের সেই বাইরে মেলামেশা ঘনিষ্ঠতার কথা বেশি দিন চেপে রাখা যায়নি। ফলে, বাড়িতে আরম্ভ হয়েছিল অশান্তি। মেজদা তেমন না। কিন্তু বাবা, বড় দাদা, মা সকলের দিক থেকেই নানারকম আপত্তি উঠেছিল। প্রথমে অনুরোধ, তারপর বকুনি, তারপরে নানারকম বাধা।
কিন্তু কোনও কিছুই ওদের আটকে রাখতে পারেনি। আটকে রাখতে পারেনি শুধু না, ক্রমেই প্রবীরের ব্যবসার উন্নতি হচ্ছিল। নিশ্চিত প্রতিষ্ঠার পথে, প্রবীর ক্রমেই এগিয়ে যাচ্ছিল। সবাই প্রবীরের বিস্মিত প্রশংসায় পঞ্চমুখ হয়ে উঠেছিল। এমনকী ললিতার মেজদাও।
দু বছরের মধ্যে, প্রবীরের প্রতিষ্ঠা এবং ললিতার সঙ্গে তার বিয়ে, সবই স্থির হয়ে গিয়েছিল। সেই দুবছরের মধ্যে, ললিতার মেজদার বিয়ে হয়েছিল, হায়দ্রাবাদে ট্রান্সফার হয়ে চলে গিয়েছিল। প্রবীরও ললিতাদের পরিবারে স্বীকৃত হয়েছিল, প্রতিষ্ঠিত হয়েছিল।
বিয়ের আর দু মাস বাকি। বিয়ের আগে, বাপের বাড়ির লোকের সঙ্গে এই শেষ বেড়ানো।
কিন্তু এই শেষ বেড়ানো ললিতাকে কোথায় টেনে নিয়ে গেল। প্রবীরকে ও কী বলবে? কেমন করে বলবে?মুখ ফুটে একটি কথাও ললিতা বলতে পারবেনা। যে প্রবীরকে পাবার জন্য ও বাড়িতে বিদ্রোহ করেছিল, যাকে ও ভালবেসেছে, যার সঙ্গে ও ইতিমধ্যেই নিজেকে অচ্ছেদ্য ভেবেছে, যার সঙ্গে সারা জীবন কাটাবার জন্য প্রস্তুত হয়ে আছে। তাকে ও কী বলবে?
না, প্রবীরকে ও কিছুই বলতে পারবে না। বলা যায় না। সংসারে সমস্ত কিছুরই একটা যুক্তি আছে। বিশ্বাস্য অবিশ্বাস্য বলে একটা কথা আছে। যাকে আজ পর্যন্ত জীবনের কোনও কথাই গোপন করেনি, তাকেও এমন কথা কী করে বলবে, যার কোনও যুক্তি নেই।
প্রবীরের জুতোর শব্দ শোনা গেল। প্রবীর ওপরে আসছে। ললিতা তৈরি হল।

প্রবীর কাছে এসে ললিতার দিকে একবার তাকিয়েই বলল, একী, সত্যি দেখছি চেহারাটা খুব খারাপ করে দিয়েছ। আমি ভাবলাম, সবাই বোধহয় একটু বাড়াবাড়ি করে বলছে।
ললিতা হাসল। বলল, বাড়াবাড়ি তো নিশ্চয়ই করছে। তুমিও তাদের সঙ্গে বাড়াবাড়ি আরম্ভ করলে যে।
প্রবীর অবাক হয়ে বলল, তার মানে?
ললিতা বলল, তার মানে, তুমিও সকলের মতো এক কথাই বলছ।
প্রবীর ললিতার আরও কাছে এসে, ললিতার মুখের দিকে চোখ রেখে বলল, বলব না? সত্যি যে চেহারাটা খারাপ করে দিয়েছ। কী হয়েছে বলো তো?
ললিতা ঘাড় নেড়ে বলল, কী আবার হবে। কিছু হয়নি তো।
প্ৰবীর বলল, তাই কখনও হয়। রংটা রীতিমতো চাপা দেখাচ্ছে। চোখের কোল বসা, যেন রোগে ভুগে উঠেছ। মুখটা তো বেশ রোগা।
ললিতা হেসে বলল, বাজে কথা।
প্রবীর কয়েক মুহূর্ত চুপ করে ললিতার মুখের দিকে তাকিয়ে রইল। ললিতার বুকের মধ্যে যেন কেঁপে উঠল। প্রবীর ওকে চেনে, বুঝতে পারে। সে বুদ্ধিমান, দেখবার এবং বোঝবার চোখ তার আছে। ললিতা একবার ভাবল, প্রবীরের দিক থেকে চোখ ফিরিয়ে নেবে। কিন্তু চোখ ফিরিয়ে নিলেই ধরা পড়তে হবে। প্রবীর ভাববে, নিশ্চয়ই কিছু ঘটেছে।
ললিতা সহজভাবেই হাসবার চেষ্টা করল। বলল, কী দেখছ?
প্রবীর বলল, তোমাকে।
আমাকে বুঝি আগে কখনও দেখনি?
দেখেছি, কিন্তু এমনটি কখনও দেখিনি।
কেমনটি?
প্রবীর জবাব না দিয়ে, ললিতার মুখের দিকে তাকিয়ে রইল। প্রবীর কথা না বলে, তাকিয়ে থাকতেই ললিতার অস্বস্তি বেড়ে উঠছে। ও বলল, আমার এই চেহারার কথা বলছ?
প্রবীর বলল, চেহারা তো বটেই, তার সঙ্গে আরও কিছু।
ললিতা মনে মনে শিউরে উঠল। কিন্তু যেন অবাক হয়ে জিজ্ঞেস করল, সেটা আবার কী, বুঝলাম না তো।
প্রবীর বলল, সেটা হল এই, তুমি আমাকেও বলতে পারছ না, তোমার কী হয়েছে। তুমি যেন আমার কাছে নিজেকে ঠিক খুলে ধরতে পারছ না।
ললিতা তেমনি ভাবেই হাসবার চেষ্টা করল, বলল, কী বলব বলল। কিছু না হয়ে থাকলে, তোমার কাছে কী মুখ খুলব। একটা মিথ্যে কথা তো বানিয়ে বলতে পারি না।
প্রবীর ললিতার প্রায় গা ঘেঁষে দাঁড়িয়ে, মুখের দিকে চেয়ে বলল, সত্যি কিছু হয়নি?
কী আবার হবে, আশ্চর্য!
আমি বলছি না তোমার জীবনে বিরাট কোনও ঘটনা ঘটে গেছে। তোমার দাদা, বউদির সঙ্গে বেড়াতে বেরিয়েছিলে। যদি কিছু ঘটত তাঁরা তা জানতে পারতেন। আমি জিজ্ঞাসা করছি, তোমার কোনও মানসিক ব্যাপার ঘটেছে কিনা।
ললিতা মাথা নেড়ে হাসল। বলল, মানসিক ব্যাপার কিছু ঘটলেও, বাস্তবে কোনও ঘটনা চাই তো। আর শুধু শুধু আমার মানসিক কিছুই বা ঘটতে যাবে কেন বলল। আমি যাবার আগের দিনও তো তোমার সঙ্গে দেখা হয়েছে।
প্ৰবীর বলল, তাইতেই তো আরও আশ্চর্য হচ্ছি ললিতা। এমনকী ঘটতে পারে যে তোমাকে প্রায় রুগ্ন দেখাচ্ছে। কোথায় বেড়াতে গেলে, চেহারা আরও সুন্দর করে ফিরবে, তার বদলে একেবারে উলটো!
ললিতা বলল, সব ঠিক হয়ে যাবে। এত ভাবছ কেন?
প্রবীর জিজ্ঞেস করল, তোমার শরীর ঠিক আছে তো? অনেক সময় রুগি নিজেই বুঝতে পারে না তার কী হয়েছে।
ললিতা যেন তবু একটা কৈফিয়ত পেল। বলল, তা অবিশ্যি বলতে পারি না। এমনিতে তো আমি কিছু ফিল করছি না।
প্ৰবীর বলল, সেরকম হলে, আমার মনে হয় রক্ত উক্ত পরীক্ষা করে দেখা যেতে পারে।
ললিতার বুকের মধ্যে যেন রক্ত হিম হয়ে গেল। এক মুহূর্ত দাঁতে দাঁত চেপে চুপ করে রইল। তারপরে বলল, আমার মনে হয় না সেরকম কিছু হয়েছে। তবু যদি মনে করো, তা হলে দেখানো যেতে পারে।
প্ৰবীর বলল, শুধু শুধু তো আর কিছু হতে পারে না। একটা কিছু নিশ্চয়ই হয়েছে। আমার মনে হয়, অবহেলা না করাই ভাল।
প্রবীর কথা বলতে বলতে বারে বারেই ললিতার চোখের দিকে তাকিয়ে দেখছিল। তাতে বোঝা যাচ্ছিল, প্রবীর মনে মনে স্বস্তি পাচ্ছে না, সন্তুষ্ট হতে পারছে না। তার মুখ দেখে বোঝা যাচ্ছে, ললিতার কাছ থেকে সে আশানুরূপ জবাব পায়নি। তার বুদ্ধিদীপ্ত ধারালো চোখে কেমন একটা সন্দিগ্ধ জিজ্ঞাসা লেগে রয়েছে।
তা ছাড়া ললিতা বুঝতে পারছে, ওর নিজের ব্যবহারও যথাযোগ্য হচ্ছে না। এত দিন পরে দেখা, ওর দিক থেকে নিশ্চয় আরও উচ্ছ্বসিত হয়ে ওঠা উচিত ছিল। যারা নিজেদের মধ্যে একদিন দেখা না পেলে, অন্তত টেলিফোনেও কথা বলে, তারা দেড় মাস পরে সামনা-সামনি, কাছাকাছি হয়েছে, তবু তেমন কোনও কিছুই উত্তেজনা বা উচ্ছ্বাস ঘটল না ললিতার মনে। প্রবীরও হয়তো উচ্ছ্বসিত হয়ে উঠতে পারত, সেটাই স্বাভাবিক ছিল। কিন্তু একটা মাত্র ব্যাপার নিয়েই সেটা সম্ভব হল না। ইদানীং প্রবীর সুযোগ-সুবিধে পেলেই, ললিতাকে একাধিক চুম্বন না করে ছাড়ত না। বিশেষ করে যখন থেকে ওদের নিজেদের মধ্যে কথা পাকাপাকি হয়ে গিয়েছে, যখন থেকে ওরা নিজেদের নিজেরা স্বীকার করে নিয়েছে। আজও প্রবীরের পক্ষে সেটাই স্বাভাবিক ছিল। হয়তো প্রবীর তাই আশা করে এসেছিল। কিন্তু ললিতার মুখের দিকে তাকিয়েই, তাকে থমকে যেতে হল। সে দেখল নিজে, সকলের মুখে যে কথা শুনে এসেছে, তা সত্যি। অতএব তার পক্ষে আর উচ্ছ্বসিত হওয়া সম্ভব হল না।
প্রবীর ললিতার একটি হাত ধরে, নিজের বুকের কাছে টেনে নিল। ললিতার মনে হল ওর নিশ্বাস বন্ধ হয়ে যাবে। প্রবীর হয়তো ওর বুকের ধক ধক শব্দ শুনতে পাবে। ওর মুখের ভিতরটা শুকিয়ে উঠছে। এখন আর সোজাসুজি প্রবীরের মুখের দিকে তাকাতেও পারছে না।
প্রবীর ললিতার চিবুক ধরে, মুখ তুলে ধরল। ললিতা হাসল। প্ৰবীর বলল, সত্যি বলো তো লক্ষ্মীটি, তোমার কী হয়েছে। কোনও কারণে কি তোমার মন খারাপ হয়েছে?
ললিতার মুখে কোনও জবাব না দিয়ে, ঘাড় নাড়ল।
প্রবীর আবেগের সুরে জিজ্ঞেস করল, তবে? তবে ললিতার সেই আলোর ঝলক কোথায় গেল? তাকে এমন দেখাচ্ছে কেন? তোমাকে কেউ মনে কষ্ট দিয়েছে?
ললিতা আবার ঘাড় নাড়ল। কিন্তু প্রবীরের মুখের সামনে ও যেন আর মুখ তুলে ধরে রাখতে পারল না। ওর চোখে যেন জল আসছে। হঠাৎ ও প্রবীরের বুকের মধ্যে মুখ রাখল। জোরে মুখটা চেপে ধরে, চুপ করে রইল।
প্রবীর কিছু বলল না। সে ললিতাকে বুকের কাছে জড়িয়ে ধরে রইল। একটু পরে, বুকের কাছ থেকে মুখটা সরিয়ে নিয়ে, ললিতা বলল, দিনটা আরও এগিয়ে দেওয়া যায় না?
প্রবীর অবাক হয়ে জিজ্ঞাসা করল, কোন দিনটা?
ললিতা কিছু না বলে, প্রবীরের বুকের জামার বোতাম খুঁটতে লাগল। প্রবীর হঠাৎ অবাক হয়ে জিজ্ঞেস করল, আমাদের বিয়ের দিন?
ললিতা ঘাড় নেড়ে সম্মতি জানাল।
প্রবীর যেন আরও অবাক হল। জিজ্ঞেস করল, তোমার তাই ইচ্ছা?
ললিতা নিচু স্বরে বলল, হ্যাঁ। আমি তোমার সঙ্গে কোথাও চলে যাব। আমার কিছুই ভাল লাগছে না।
প্রবীর সহসা কিছু বলল না। কয়েক মুহূর্ত ললিতার মুখের দিকে চেয়ে রইল। তারপরে বলল, বেশ, তোমার যদি ইচ্ছে হয়, তাই হবে।
ললিতা আবার প্রবীরের বুকের ওপর মুখ চেপে রাখল। আসলে প্রবীরের কাছ থেকে ও নিজেকে আড়াল করে রাখতে চাইছে। প্রবীরের সঙ্গে চোখে চোখে তাকাতে চাইছে না। কিন্তু ও বুঝতে পারছে, প্রবীর ওর আচরণকে সহজভাবে নিতে পারছে না। তার মতো বুদ্ধিমান ছেলের পক্ষে বুঝতে অসুবিধা হচ্ছে না, কোথাও কিছু একটা ঘটেছে। অবিশ্যি প্রবীর সে কথা আর কিছু জিজ্ঞেস করল না। যাবার আগে কেবল বলল, আর কিছু নয়, আমার ভয় তোমার শরীরটার জন্য। সে রকম যদি কিছু বোঝ, তা হলে তুমি নিজে থেকেই বোলো।
ললিতা বললে, বলব।

প্রবীর চলে যাবার পরে, নীচে নেমে, যে ঘরে টেলিফোন, সেই ঘরে উঁকি দিল। দেখল কেউ নেই। ললিতা প্রায় চোরের মতো এদিকে ওদিকে তাকিয়ে, ঘরের মধ্যে ঢুকল। দরজাটা বন্ধ করে দিল। টেলিফোনের রিসিভার তুলে, দ্রুত ডায়াল ঘোরাল। কয়েক সেকেন্ড পরেই, ওপার থেকে সাড়া পেয়ে বলল, স্বাতী আছে নাকি?আমি ওর বন্ধু ললিতা।আচ্ছা, ধরে আছি।
ললিতার চোখেমুখে একটা উত্তেজনা। ও পিছন ফিরে বন্ধ দরজার দিকে দেখল। তারপরেই স্বাতীর গলার আওয়াজ পেল, কী রে ললিতা, কবে ফিরলি? আজ সকালে। শোন স্বাতী, বেশি কথা বলবার সময় নেই। কাল সকালে তুই একবার আমাদের বাড়িতে আসবি। আমি তোকে আসতে বলেছি, তা যেন বলিস না। তুই আমার সঙ্গে এমনি দেখা করতে এসেছিস, খোঁজ নিতে এসেছিস, আমি এসেছি কি না।
ওপার থেকে প্রশ্ন এল, ব্যাপার কী?
ললিতা বলল, কাল বলব, আজ নয়। ছেড়ে দিচ্ছি, কেমন, আসিস কিন্তু।
বলেই ললিতা টেলিফোন নামিয়ে রাখল। মনে হল, ওর যেন নিশ্বাস বন্ধ হয়ে আসছে। তবু দাঁড়াতে সাহস পেল না। তাড়াতাড়ি মুখের অবস্থা স্বাভাবিক করে ধীরে-সুস্থে দরজা খুলল। সামনে কেউ নেই। ললিতা একটু স্বস্তি বোধ করল। যদিও ওর বুকের মধ্যে যেন থর থর করছে। অসম্ভব দুর্বল বোধ করছে।
সিঁড়ি দিয়ে দোতলায় উঠতে, মাঝপথে বড় বউদির সঙ্গে দেখা হয়ে গেল। বউদি জিজ্ঞেস করল, প্রবীর চলে গেল নাকি?
ললিতা বলল, এই তো গেল।
ললিতা বুঝতে পারছে, বউদির ধারণা, ও প্রবীরের সঙ্গে নীচে নেমে এসেছিল। তবু যা তোক রক্ষা। বউদি বলল, মা প্রবীরের সঙ্গে দেখা করতে চাইছিলেন। আমাকে ডাকতে পাঠিয়েছিলেন।
ললিতার মনে একটা খটকা লাগল। প্রবীর সাধারণত মায়ের সঙ্গে দেখা না করে যায় না। আজ দেখা না করেই চলে গিয়েছে। স্বাভাবিক, প্রবীরের পক্ষে আজ এটা খুবই স্বাভাবিক। তার মনে আজ নানা প্রশ্ন জেগে উঠেছে। নিশ্চয়ই অনেক অশান্তি অস্বস্তি আর অনেক জিজ্ঞাসু ভাবনা নিয়ে সে ফিরে গিয়েছে। কিন্তু ললিতার কোনও উপায় নেই। ললিতা ওর নিজের ঘরে এসে দরজা বন্ধ করে শুয়ে পড়ল। উপুড় হয়ে, বিছানায় মুখ গুঁজে দিয়ে, বারে বারে বলে উঠল, আমাকে ক্ষমা করো প্রবীর, আমাকে ক্ষমা করো।
ঘণ্টাখানেক বাদে খাবার ডাক পড়ল। খাবার ইচ্ছা না থাকলেও, ললিতা খেতে গেল। কারণ না গেলেই, নতুন কৌতূহল, নতুন প্রশ্ন দেখা দেবে। আবহাওয়া যত স্বাভাবিক রাখা যায় ততই ভাল।
পরের দিন সকাল বেলা-ই স্বাতী এল। ললিতা তাকে যেমন করে বলে দিয়েছিল, তেমনিভাবেই এল। খোঁজ নিল ললিতা এসেছে কিনা। তারপর বন্ধু দর্শনে, দোতলায় ছুটে এল। সেও এসেছে তীব্র কৌতূহল নিয়ে। কিন্তু ললিতার সামনে এসে থমকে দাঁড়িয়ে পড়ল। অবাক চোখে ললিতার দিকে। তাকাল।
ললিতা হেসে বলল, কি, চেহারার কথা বলবি তো?
স্বাতী বলল, হ্যাঁ। তোর কি কোনও অসুখ করেছে নাকি?
ললিতা বলল, হ্যাঁ, আমাকে মরণ ব্যাধিতে ধরেছে। সারাবার জন্য তোর সাহায্য দরকার।
কী ব্যাপার বল তো?
ওইটি জিজ্ঞেস করিস না। সাহায্য যদি করিস, তা হলে একটাই কন্ডিশন, এখন কিছুই জানতে চাইবি না।
স্বাতী জিজ্ঞাসু অবাক চোখে ললিতার দিকে তাকিয়ে রইল। দৃষ্টি তীক্ষ্ণ করে ললিতার সর্বাঙ্গে বুলিয়ে নিল। বলল, কী বলছিস, কিছু বুঝতে পারছি না।
ললিতা বলল, পরে বুঝিয়ে বলব। আপাতত যা বলছি, তা করতে পারবি কি না বল? সেটা শুনি আগে।
দিন তিনেকের জন্য আমি তোদের বাড়ি থাকতে যাচ্ছি। অর্থাৎ তুই আমাকে কয়েকদিন তোদের বাড়িতে নিয়ে গিয়ে রাখতে চাইছিস, এটাই বলতে হবে। যদিও
ললিতা কথাটা শেষ করল না। স্বাতী জিজ্ঞেস করল, যদিও?
যদিও আমি তোদের বাড়িতে থাকব না।
কোথায় থাকবি?
সে কথা এখন না। পরে বলব।
স্বাতী কয়েক মুহূর্ত ললিতার দিকে চেয়ে থেকে বলল, প্রবীরের সঙ্গে কোথাও যাবি?
ললিতা করুণভাবে একটু হাসল, প্রবীরের সঙ্গে আজ আমি কোথাও গেলে আমাকে বাধা দেবার কেউ নেই, লুকোবারও দরকার নেই।
তবে?
সেটা আমি তোকে পরে বলব।
স্বাতী আবার কয়েক মুহূর্ত ভাবল। বলল, কিন্তু, তোদের বাড়ি এমন কিছু দূরে না, কলকাতা শহরের মধ্যেই। যদি জানাজানি হয়ে যায়, তুই আমাদের বাড়িতে নেই?
ললিতা বলল, সে ভার তোকেই নিতে হবে, যাতে জানাজানি না হয়।
স্বাতীর চোখেমুখে অস্বস্তি। কী বলবে ভেবে পাচ্ছে না। একটু পরে জিজ্ঞেস করল, কবে যাবি?
ললিতা বলল, আজ, এখনই। তুই গিয়ে মাকে বল, আমাকে কয়েকদিনের জন্য তোদের বাড়িতে নিয়ে যেতে চাস। বলবি, আমি রাজি আছি। মা রাজি হয়ে যাবে।
স্বাতী তবু একটু ভাবল। তারপরে বলল, ঠিক আছে, আমি মাসিমার সঙ্গে কথা বলে আসছি।
স্বাতী বেরিয়ে গেল, এবং একটু পরেই ললিতার মায়ের সঙ্গে দেখা করে ফিরে এল। মা ললিতাকে জিজ্ঞেস করলেন, স্বাতী তোকে ওদের বাড়িতে কয়েকদিন নিয়ে রাখতে চাইছে। যাবি নাকি?
ললিতা বলল, যাব।
মা বললেন, প্রবীরকে তা হলে খবরটা দিতে হয়।
ললিতা বলল, আমিই দিয়ে দেব।
মা স্বাতীর দিকে একবার দেখলেন। বললেন, তা হলে ঘুরে আয়।
স্বাতীর দিকে ফিরে বললেন, স্বাতী, তুমি একবার আমার সঙ্গে এসো।
স্বাতী মায়ের সঙ্গে বেরিয়ে গেল। ললিতা তাড়াতাড়ি তৈরি হতে লাগল। একটা ছোট স্যুটকেসে কয়েকটি জামাকাপড় ইত্যাদি ভরে নিল। চেক বইটাও নিল। ব্যাঙ্কে ওর অ্যাকাউন্ট আছে, কিছু টাকাও আছে।
একটু পরেই স্বাতী এল। ললিতা জিজ্ঞেস করল, মা কী বললে?
মাসিমা বললেন, আমার কাছে কয়েকদিন থাকলে তোর ভালই হবে, তোর কী হয়েছে না হয়েছে, সে সব আমাকে বলতে পারবি। তাতে তোর মন ভাল হয়ে উঠবে।
ললিতার বুকের মধ্যে টনটন করে উঠল। হঠাৎ কোনও কথা বলতে পারল না। চুপ করে রইল। তারপরে একটা দীর্ঘশ্বাস ফেলে বলল, মা যে এরকম বলবে, আমি তাই ভেবেছিলাম। চল তা হলে আর দেরি করব না।
বাড়ির বাইরে এসে, ট্যাক্সিতে উঠে, ললিতা ড্রাইভারকে একটা রাস্তার নাম বলল। স্বাতী জিজ্ঞেস করল, সেখানে গিয়ে কী করবি?
ব্যাঙ্ক থেকে টাকা তুলব।
স্বাতী তেমনই অবাক জিজ্ঞাসু চোখে ললিতার দিকে চেয়ে রইল। ললিতা স্বাতীর দুহাত ধরে বলে উঠল, রাগ করিস না স্বাতী। এখন কিছু জানতে চাসনে, পরে তোকে সবই বলব।
স্বাতী বলল, রাগ করছি না, আমার কেমন যেন ভয় করছে ললিতা।
ললিতা বলল, ভয়ের কিছু নেই। তুই নিশ্চিন্ত থাক। তুই শুধু আমার এই কয়েক দিনের অ্যাবসকন্ড করা দিনগুলোকে বাঁচিয়ে দে।
দুজনে ব্যাঙ্কে এল। ললিতা টাকা তুলল। স্বাতী অবাক হয়ে জিজ্ঞেস করল, দু হাজার টাকা দিয়ে কী করবি?
ললিতা বলল, সঙ্গে থাকা ভাল। চল তোকে বাড়ি পৌঁছে দিয়ে আসি।
স্বাতীকে বাড়ি পৌঁছে দিতে ট্যাক্সিতে উঠল। বলল, মনে হয়, পরশু সকালেই তোর কাছে চলে আসব। তুই মায়ের সঙ্গে টেলিফোনে কথা বলিস, জানাস আমি তোদের বাড়িতে বেশ ভাল আছি, যেন চিন্তা না করে।
শেষ মুহূর্তে স্বাতী তার আবেগ আর উদ্বেগ চেপে রাখতে পারল না। তার চোখে জল এসে পড়ল। বলল, শোন ললিতা, তুই কোনও বিপদ-আপদ ঘটাবি না তো?
ললিতা বলল, না, বিপদ যাতে না ঘটে তার জন্যই চেষ্টা করছি। তুই ভাবিস না।
স্বাতী ট্যাক্সি থেকে নেমে গেল। ললিতা চলে গেল।

ললিতা দক্ষিণ থেকে এল উত্তর কলকাতায়। উত্তর কলকাতায় যতটা ভাল সম্ভব, তেমনি একটি নার্সিং হোমে এসে ঢুকল। ডাক্তারের সঙ্গে দেখা করে বলল, আপনার সঙ্গে একটু কথা বলব।
ডাক্তারটি যুবক। একবার ললিতাকে দেখল, ওর সুটকেস দেখল। নার্সকে ডেকে বলল, এঁকে আমার ভেতরের ঘরে নিয়ে গিয়ে বসাও।
নার্সিংহোমের ভিতরে, অন্য একটি ঘরে ললিতাকে নিয়ে গেল নার্স। সেখানে কেউ নেই। একটু পরেই ডাক্তার এল। চেয়ারে বসে বলল, বলুন, হোয়াটস য়ুর ট্রাবল।
ললিতা ডাক্তারের দিকে চোখ তুলে একবার দেখল, তারপর বলল, আমার-আমার।
কথাটা বলতে পারছে না। ললিতার অসুস্থ মুখে রক্তের ছাপ পড়ল। ডাক্তার খুব সহজভাবে জিজ্ঞেস করল, আপনার বোধহয় পিরিয়ড বন্ধ হয়ে গেছে?
ললিতা যেন নিষ্কৃতি পেল, বলল, হ্যাঁ।
কত দিন?
দু মাস।
আপনি তো অবিবাহিতা মনে হচ্ছে?
হ্যাঁ।
দেন, হোয়াট ইজ দ্য স্টোরি ইন বিহাইন্ড?
ললিতা ডাক্তারকে আবার দেখল, টেবিলে আঙুল ঘষল। বলল, সেটা কি জানা খুব দরকার?
ডাক্তারের কাছে কিছু না লুকোনোই ভাল।
ললিতা বলল, লুকোবার কিছু নেই, বলবারও কিছু নেই। এটা একটা দুর্ঘটনা মাত্র—
যথা?
ঘটে গেছে।
ডাক্তার একটু হাসল। জিজ্ঞেস করল, আগেও এরকম ঘটেছে নাকি?
ললিতার কান দুটো ঝাঁ ঝাঁ করে উঠল অপমানে। ওর মুখ একটু শক্ত হল, বলল, না!
ডাক্তার বললে, আমার কথাটা অন্যভাবে নেবার দরকার নেই। কথাটা আমার জানা দরকার। কেন না, মনে হচ্ছে, আপনি একেবারে তৈরি হয়েই এসেছেন, এবং একেবারে একলা। এতটা সাহস পেলেন কী করে?
ললিতা বলল, অবস্থার চাপে। তা ছাড়া আমার এক বন্ধুর ব্যাপারে আমি এ সব জানি।
ডাক্তার একটু চুপ করে থেকে বলল, আপনার আসল নাম ঠিকানা দিতে পারবেন তো?
সেটা কি দরকার আছে?
নিশ্চয়ই। আপনার কোনও বিপদ-আপদ হলে, আমি কার কাছে জানাব?
সে সম্ভাবনা কি আছে?
নেই বলেই মনে হচ্ছে। তবু আমার জানা থাকা দরকার। আপনার আসল নাম, ঠিকানা এবং বয়স। আপনাকে শুধু এটুকু গ্যারান্টি দিতে পারি, প্রয়োজন না হলে, ও সব কিছুই জানাজানি হবে না। এমনকী রেকর্ডও থাকবে না।
ললিতা ডাক্তারের মুখের দিকে তাকাল। লোকটিকে ওর বিশ্বাস করতে ইচ্ছে করল। বলল, বেশ, আমি সবই বলব।
ডাক্তার একটি কাগজ আর কলম এগিয়ে দিয়ে বলল, এতে লিখে দিন।
ললিতা তার নাম, স্বাতীর বাড়ির ঠিকানা এবং বয়স লিখে দিল। ডাক্তার দেখল, একটু হাসল। জিজ্ঞেস করল, ইতিমধ্যে কোনওরকম বাজে ওষুধ-বিষুধ খাননি তো?
কিছুই না।
ভেরি গুড। চলুন, আপনাকে একবার দেখে নিই।
ডাক্তার বেল টিপে নার্সকে ডাকল। বললে, এঁকে আমি একটু দেখব। ও টি-তে নিয়ে যাও।
ডাক্তার যা পরীক্ষা করবার করল। বলল, আজ সারা দিনে কিছুই করবার নেই। ভোরে কুরেট হবে। রাত্রে খাবার পরে অবিশ্যি দরকার।
ললিতা জিজ্ঞেস করল, আমি এখানেই থাকতে পারি তো?
হ্যাঁ, পারেন। চলুন, ফর্মালিটিগুলো সেরে নেবেন।
আবার আগের ঘরে ফিরে এল। ফর্মালিটি আর কিছুই না। ডাক্তার কোনও দ্বিধা না করেই বলল, পাঁচশো টাকা দিন। তা ছাড়া পার ডে কেবিন চার্জ কুড়ি টাকা। আজ আর কাল থাকতে হবে। ওষুধ ইনজেকশন যা লাগবে, সব আপনারই এক্সপেন্স। বাকি যা কিছু, নার্স আপনাকে বলে দেবে।
ললিতার ভয় ছিল, হয়তো আরও অনেক বেশি টাকা লাগবে। ও সমস্ত টাকাটাই একসঙ্গে দিয়ে দিল। তারপরে নার্স ওকে নিয়ে গেল কেবিনে। ছোট ঘর, কিন্তু তেমন অপরিচ্ছন্ন না। অসুবিধা একমাত্র, এ্যাটাচড বাথরুম নেই। না থাক, ঘরের বাইরে, দু পা গেলেই বাথরুম। নার্স সব দেখিয়ে দিল। এবং নার্সটি যে ওকে বারেবারেই চেয়ে দেখছে, সেটা ও লক্ষ করেছে। দেখুক, কিছু করবার নেই। হয়তো ঠোঁট বাঁকিয়ে হেসেছে, অনেক কিছু ভেবেছে। তাতেও আপত্তি নেই। নার্সরা এরকম ঘটনা রোজই হয়তো দেখে থাকে। হেসে থাকে, ভেবেও থাকে, আবার ভুলেও যায়। ললিতা কৃতজ্ঞতা বোধ করছে শুধু ডাক্তারটির ওপরে। লোকটি ওকে আর যাই হোক, বাজে কথা জিজ্ঞেস করে বিপদে ফেলতে চায়নি।
সারাটা দিন প্রায় শুয়ে শুয়ে কেটে গেল। দুপুরে ভাল করে খেতে পারেনি। খাবার কোনও ইচ্ছে ছিল না। রাত্রেও বিশেষ খেতে পারল না। রাত্রি সাড়ে নটার সময় আর একবার ওটি-তে যেতে হল। জীবনে এ এক নতুন অভিজ্ঞতা। এখানে লজ্জা আর সংকোচের কোনও প্রশ্ন নেই। তবু নার্সের হাতে সেফটি রেজার দেখে ওর যেন নিশ্বাস বন্ধ হয়ে এল। চোখ বুজে পড়ে রইল। ডাক্তারও যা করণীয় তা করল। এই প্রথম ললিতা যন্ত্রণা বোধ করল। মনে হল, ওর তলপেটে একটা আড়ষ্ট ব্যথা ধরে রইল। বুঝতে পারল, শরীরের অভ্যন্তরে কোনও ওষুধ প্রয়োগ করা হয়েছে।
সারাটা রাত্রি কেটে গেল। ঘুম এল না, একটা নিঝুম ভাব নিয়ে বিছানায় পড়ে রইল। ভোরবেলা নার্স এসে ওকে ডাকল। নিয়ে গেল অপারেশন থিয়েটারে গিয়ে দেখল, ডাক্তার সেখানে আগে থেকেই উপস্থিত। ডাক্তারের সঙ্গে আর একজন রয়েছে, সেও যুবক। ললিতা টেবিলের ওপর শুয়ে পড়বার পরে সে-ই এসে ওর হাত ধরে নাড়ি দেখল। স্টেথিসকোপ দিয়ে হার্ট পরীক্ষা করল।
নার্স ইতিমধ্যে ইনজেকশনের সিরিঞ্জে ওষুধ ভরে নিয়েছিল। নতুন ডাক্তারের দিকে এগিয়ে দিল। বোঝা গেল, এ ডাক্তার অ্যানেসথেটিক। সে অন্য ডাক্তারের দিকে একবার তাকাল। ডাক্তার ঘাড় নেড়ে বলল, ঠিক আছে।
অ্যানেসথেটিক ললিতাকে ইনজেকশন ফুড়ল, বলল, এক দুই করে গুনে যান।
ললিতা গুনতে লাগল, এক দুই তিন চার পাঁচ ছয় সাত আট নয় দশ এগারো বারো তে– রোচৌঅন্ধকারঅন্ধকারসমস্ত চেতনা জুড়ে গভীর অন্ধকার নেমে এল। দৃষ্টি আর মন বলে কিছুই রইল না।

কিন্তু অন্ধকার চেতনার মধ্যে একটা আলোর বৃত্ত ছড়িয়ে পড়ল। সেই আলোর বুকে ললিতা নিজেকে দেখতে পেল। দেখল চলন্ত ট্রেন। ফার্স্ট ক্লাসের করিডরে ও আর বড় বউদি জানলার দিকে ঝুঁকে বাইরে তাকিয়ে আছে। ওদের পাশ ঘেঁষে, অন্যান্য যাত্রীরা চলাফেরা করছে।
ললিতা বাইরে তাকিয়ে আছে। কিন্তু ওর মনটা পড়ে আছে ঠিক পিছনেই সিঙ্গল কূপে-এর ওপরে। সিঙ্গল কূপে-এর দরজাটা খোলা। সেখানে একজন মাত্র যাত্রী। চোখের সামনে তার বই খোলা। দুপুর থেকে সন্ধে পর্যন্ত তার সঙ্গে ললিতার অনেকবার চোখাচোখি হয়েছে। কিন্তু প্রতি বারেই ললিতার বুকের মধ্যে চমকে উঠেছে। কেন, ও তা জানে না।
লোকটির বয়স কত হবে? বোধহয় চল্লিশের মধ্যে। দীর্ঘ দেহ, শ্যাম বর্ণ। বড় বড় কোঁচকানো কালো চুল, কপালের ওপরে একটি বিন্দু থেকে যেন সিংহের কেশরের মতো পিছনদিকে নেমে গিয়েছে। আয়ত টানা চোখ, খড়ঙ্গ নাসা, চিবুকের মাঝখানেতে একটা ঢেউ। পরনে পায়জামা পাঞ্জাবি।
এই বর্ণনাটা এমন কিছু না। কিন্তু মানুষটির চোখে কী আছে? বিষণ্ণতা? ব্যথা? অথবা ক্ষুধা? ললিতা কিছুই বুঝতে পারছে না। কেবল যতবারই তার সঙ্গে চোখোচোখি হয়েছে, ওর বুকের মধ্যে চমকে উঠেছে। মুখে রঙের ছোপ লেগে গিয়েছে। চোখের পাতা নেমে গিয়েছে। কিন্তু আবার সঙ্গে সঙ্গে চোখ তুলে দেখতে ইচ্ছা করেছে।
কেন? লোকটি কি ওর পরিচিত? মনে পড়ে না। এ মুখ যেন ভাস্করের তৈরি পাথরের মূর্তির মতো। এ মুখ যেন অনেকটা ঈশ্বরের বিগ্রহের মতো। কেন এ কথা মনে হচ্ছে? ললিতা কি সম্মোহিতা নাকি! ওর যেন নিশির ডাকের ঘোর লাগছে। বউদি দাদা পরিবার-পরিজন, সর্বোপরি প্রবীর কোনও কিছুই ওর মনে আসছে না। কামরার মধ্যে ঢুকে বউদি দাদার সঙ্গে কথা বলতে বলতে বারে বারে বাইরের করিডরে গিয়ে দাঁড়াতে ইচ্ছা করছে। কেন? এ কি বিভ্রম। ঘুরে ফিরে মানুষটির মুখ ভেসে উঠছে। লোকটি একলা কেন? একটা কুপের মধ্যে দুজন থাকবার কথা। কিন্তু একজন যাচ্ছে, কে লোকটি? লোকটির ছবি দেখেছে নাকি কখনও।
ললিতার ভিতরে যেন তোলপাড় করছে। বারে বারে বাইরে গিয়ে দাঁড়াচ্ছে। সন্ধের মুখে সেও বেরিয়ে এল। দীর্ঘদেহ মানুষটি করিডর দিয়ে হেঁটে, ললিতার পাশ ঘেঁষে যাবার সময়ে মুহূর্তের জন্য যেন দাঁড়াল। ললিতার নিশ্বাস বন্ধ হয়ে এল। কিন্তু সে এগিয়ে গেল। এগিয়ে গিয়ে দরজা খুলে বাইরে তাকাল। তখন গাড়ি একটা ব্রিজের ওপর দিয়ে চলেছে, নীচে স্রোতস্বিনী তরঙ্গায়িত নদী।
ললিত দরজা দিকে তাকাল। লোকটির দৃষ্টিতে কী আছে? বিষণ্ণতা, ব্যথা না ক্ষুধা? তার দৃষ্টি যেন ললিতার বুকের গভীরে গিয়ে বিদ্ধ হচ্ছে। অথচ তার চোখে কোনও তীব্রতা নেই, ঝলক নেই। অন্য কী যেন আছে।
সে দরজা বন্ধ করে আবার ফিরে এল। আবার ললিতার পাশ দিয়ে গেল। কূপে-এর মধ্যে গিয়ে ঢুকল। একটু পরে ললিতা আস্তে আস্তে পিছন ফিরে দেখল। চোখাচোখি হল। ললিতা চোখ সরিয়ে নিজের কামরায় ঢুকে গেল। কে ও?না, ললিতা আর বাইরে যাবে না। আর তার চোখের দিকে তাকাবে না।
রাত্রি নটা পর্যন্ত ললিতা কামরার মধ্যে বসে রইল। খাবার এল, সকলে মিলে খেল। হাত ধুতে বাইরে গেল। দেখল পাশের সিঙ্গল কুপে-এর দরজা অর্ধেক বন্ধ। ভিতরে তাকে দেখা যাচ্ছে। সে গেলাসে চুমুক দিচ্ছে। গন্ধেই টের পেল, সে ড্রিঙ্ক করছে। ললিতার চোখের কোণ কুঁচকে উঠল। তাড়াতাড়ি বাথরুমে চলে গেল। হাত ধুয়ে ফিরে আসবার সময় আবার তাকাল। অর্ধেক খোলা দরজা দিয়ে এবার চোখাচোখি হয়ে গেল। লোকটি কি কাঁদছে নাকি। কেমন যেন অসহায় দেখাল চোখের দৃষ্টি। যেন ব্যথায় ভরে গিয়েছে।
ললিতা নিজের কামরায় ঢুকল! দাদা ওপরের বার্থে উঠে পড়েছে। নীচের একটা বার্থে বউদিও শাবার ব্যবস্থা করছে। অন্য একটি ওপরের বার্থে এক প্রৌঢ় ভদ্রলোক। তিনি অনেক আগেই শুয়ে পড়েছেন। ললিতা একটা ম্যাগাজিন খুলে বসল। বউদি জিজ্ঞেস করল, শোবে না?
পরে। তুমি শোও।
বউদি দরজাটা বন্ধ করে দিয়ে শুয়ে পড়ল। করিডরে যাত্রীদের আনাগোনা আস্তে আস্তে কমে আসতে লাগল। এক সময়ে সব চুপ হয়ে গেল। গাড়ির শব্দ আর ঘুমন্ত নিশ্বাসের শব্দ। ললিতা উঠে দাঁড়াল। বাতি অফ করল। দরজা খুলে বাইরে গেল। করিডর ফাঁকা। পাশের কুপে-এর দরজা তেমনি সরে এল, ললিতা। মটনে বন্ধ করে দিল। ললিতা রামগয়ে ঢুকল। শুয়ে পা আধ-খোলা। ললিতা দেখল, সেই দীর্ঘদেহ মুর্তি, উপুড় হয়ে গদির ওপরে পড়ে আছে। প্রায় অর্ধেক শরীর গদির বাইরে। যেন হুমড়ি খেয়ে পড়ে আছে।
কী ব্যাপার? মাতাল হয়ে গিয়েছে নাকি? নাকি ওভাবেই ঘুমোচ্ছে? ললিতা দুদিকে দেখল। কেউ নেই। ও দরজার কাছে এগিয়ে, ভিতরে উঁকি দিল। সিটের পাশে, ছোট টেবিলের মতো জায়গায়, বোতল আর গেলাস। লোকটির মাথার কাছে একটা বই। আলো জ্বলছে। কোনও রকম বিছানাপত্র নেই। ওপরের বার্থে বড় একটা স্যুটকেস।
সরে এল ললিতা। বাথরুমের দিকে এগোল। কন্ডাক্টর গার্ড এগিয়ে এল। এসে, সেই সিঙ্গল কুপে-তে উঁকি দিল। দরজাটা টেনে বন্ধ করে দিল। ললিতা বাথরুমে না গিয়ে ফিরে এল। এখন আর কিছু দেখবার নেই। দরজাও খোলা যাবে না। ও নিজের কুপে-তে গিয়ে ঢুকল। শুয়ে পড়ল, কিন্তু ঘুম এল না।
পরের দিনও, সারাদিন একই নিঃশব্দ, চোখে চোখে দেখা হল। কিন্তু আজ যেন তার চোখে নতুন দৃষ্টি। কেমন একটা করুণ হাসি মেশানো আহ্বান তার চোখে। আজ ওর বুকে চমকের থেকে কাঁপন বেশি। বউদি দাদা ওর পরিবর্তন কিছুই ধরতে পারল না। কিন্তু যার পিরবার সে ঠিক পেরেছে। দুপুরে সমস্ত গাড়ি যখন দিবানিদ্রা আর বিশ্রামে মগ্ন, ললিতা তখন করিডরে। সে বেরিয়ে এল, একেবারে পাশে এসে দাঁড়াল। ললিতা তখন বেতস লতার মতো কেঁপে উঠল। চোখ বুজে রইল। চোখ তুলে তাকাবার সাহস পেল না। সহসা ও মাথায় স্পর্শ পেল। ওর সারা গায়ে বিদ্যুৎ প্রবাহ খেলে গেল। যেন সূর্যের স্পর্শ লাগল কুন্তীর শরীরে।
পরমুহূর্তেই সে তার কুপে-তে ফিরে গেল। ললিতা প্রায় ছুটে ওর কুপে-তে ঢুকে, বার্থের ওপর শুয়ে পড়ল। ওর বুকের মধ্যে কাঁপছে।
কিন্তু সেই কাঁপুনি, সন্ধেবেলায় যেন একটা ঢেউয়ের দোলায় দুলতে লাগল। রাত হল। ললিতা খেতে পারল না। সবাই ঘুমিয়ে পড়ার পরে, ও বাইরে এল। দেখল, পাশের কুপের দরজা খোলা। কিন্তু ভিতরে অন্ধকার। ললিতা দুদিকে দেখে নিয়ে, অন্ধকারে উঁকি দিল। তৎক্ষণাৎ দুটি বলিষ্ঠ সাগ্রহ হাত ওকে ভিতরে টেনে নিয়ে গেল। ঠোঁটে স্পর্শ পেল। ললিতা এই অন্ধকার কুপে-এর বাইরের সমস্ত জগৎটা একেবারে ভুলে গেল। ও নিজেও দুহাত বাড়িয়ে স্পর্শ করল।
তারপরে কেমন করে দরজা বন্ধ হয়ে গেল, কখন আবার ও সেখান থেকে বেরিয়ে এল, কিছুই মনে করতে পারে না, কেমন করে নিজের কুপে-তে এল, শুয়ে পড়ল। কেবল ওর সারা দেহ জুড়ে, একটা তীব্র দহনের অনুভূতি।
সকালবেলা ট্রেন থেকে নামবার আগে দেখল, পাশের সিঙ্গল কুপ ফাঁকা। কেউ নেই, কিছু নেই।

বেলা দুটো। ললিতার জ্ঞান ফিরে এসেছে। ও অঝোরে কাঁদছে। নার্স ওকে থামাবার চেষ্টা করছে, পারছে না। ললিতা বলল, ডাক্তারবাবুকে ডেকে দিন।
ডাক্তার এল। ললিতা একটা ফোন নাম্বার দিয়ে বলল, এই নাম্বারে ফোন করে, প্রবীরকে ডেকে দিন, বলুন ললিতা তাকে ডাকছে।
প্রবীর না আসা পর্যন্ত দুহাতে মুখ ঢেকে পড়ে রইল।
প্রবীর এল আধঘণ্টার মধ্যেই। ললিতার চোখে জল, কিন্তু ভেজা স্বরে বলল, বসো প্রবীর। কোনও কিছু বলবার আগে, আশা করি কিছু আন্দাজ করতে পারছ?
প্ৰবীর বলল, পারছি।
তারপরে?
তারপরে তুমিই বলো।
বলব বলেই এখানে ডেকে এনেছি। তোমাকে ফাঁকি দিতে পারব না। তারপরেও যদি তোমার দরজা আমার জন্য খোলা থাকে
কথা শেষ করার আগেই, ললিতার সারা শরীর মথিত করে কান্না ছুটে এল। প্রবীর ওকে দুহাতে ধরে বলল, দরজা খোলার কোনও প্রশ্ন নেই। আমরা অন্য যুগে বাস করছি। তুমি আমাকে এখানে ডেকে এনেছ, তাতেই সব বলা হয়ে গেছে। তোমার মন এখনও আমাকেই চায়, আমি আছি। কেননা আমি তোমাকে এখনও চাই।
প্রবীর!
ললিতা আবার কান্নায় ভেঙে পড়ল। প্রবীরের দুটো হাত টেনে নিয়ে নিজের মুখে চাপা দিল।
প্রবীর আরও নিবিড় হয়ে বলল, শান্ত হও ললিতা, চুপ করো।
প্রবীর ললিতার অ্যানাসথেসিয়ার গন্ধে ভরা উষ্ণ ঠোঁটের ওপর মুখ নামিয়ে নিয়ে এল।

প্রিয়তম সে
অশোক সকালবেলা রকে বসেছিল ওর কয়েকজন বন্ধুর সঙ্গে, যেমন অন্যান্য দিনও বসে থাকে। কলকাতা থেকে মাইল ত্রিশেক দুরে, ছোট মফস্বল শহরে, অশোকদের বাড়ি ঠাকুরবাড়ি বলেই পরিচিত; এবং মন্দিরসংলগ্ন ঠাকুরবাড়ির রকে, একশো বছর আগেও আড্ডা বসত। তবে সে সব আড্ডা ছিল ন্যায়তীর্থ, তর্কচূড়ামণি, স্মৃতিশাস্ত্রবিদ পণ্ডিতদের। ঠাকুরবাড়ির বর্তমান বংশে, এখন আর সেরকম কোনও পণ্ডিত নেই।
অশোক এক বংশধর। ট্রাউজার-শার্ট পরে পাড়ার বন্ধুদের সঙ্গে আড্ডা মেরে, দামি সিগারেট খায়। ওর দুই দাদা, বাইরের দিকে দুই ঘরে, ধ্রুপদ সংগীত চর্চা আর জ্যোতিষী শাস্ত্র চর্চা করে এবং তা এতই সোচ্চার, দরজা বন্ধ ঘর থেকেও তার প্রবল চিৎকার ভেসে আসছে!
অশোকদের আড্ডায় ইতিমধ্যেই, রাস্তার মোড় থেকে কয়েক প্রস্থ মাটির ভাঁড়ে চা এসেছে। খাওয়া-পরার দিক থেকে, তিন ভাইয়েরই নিশ্চিন্ত নিরুদ্বেগ জীবন। পূর্বপুরুষেরা যা রেখে গিয়েছেন, অবিবাহিত তিন ভাইয়ের পক্ষে তা শেষ করা সম্ভব হবে না, কারণ কারোর বাতিকই এমন ধরনের না যাতে প্রচুর অর্থব্যয়ের দরকার করে।
অশোকদের আড্ডায় এখন শহরের রাজনৈতিক পরিস্থিতি নিয়ে আলোচনা চলছে। এই সময়ে, অশোকদেরই বয়সি, পঁচিশ-ছাব্বিশ বছরের একটি যুবক রকের সামনে এসে দাঁড়াল। চোখে চশমা, উশকো-খুশকো চুল, সাধারণ ট্রাউজার-শার্ট পরা। চোখেমুখে বুদ্ধির ঔজ্জ্বল্য আছে, দৃষ্টিতে গভীরতা। তার দিকে এক সেকেন্ড তাকিয়েই অশোক অবাক হয়ে বলে উঠল, এ কী রে চিত্ত, তুই কোথা থেকে?
চিত্ত যার নাম, সে একটু হেসে বলল, কোথা থেকে আবার, কলকাতা থেকেই এবং তোর কাছেই।
অশোকের চোখে বিস্মিত জিজ্ঞাসা। ও বন্ধুকে অভ্যর্থনা করল, উঠে আয়। এখানেই বসবি, না ঘরে যাব?
চিত্ত বলল, এখন এখানেই বসি, পরে ঘরে যাওয়া যাবে।
অশোক বলল, সেরকম জরুরি দরকার থাকলে কলকাতা থেকে একটা টেলিফোন করতে পারতিস!
চিত্ত রকে উঠে বাঁধানো পরিচ্ছন্ন শানে বসে বলল, তা পারতাম। একবার ভেবেছিলাম, তাই করব। কিন্তু ভেবে দেখলাম, আমার কথা জরুরি হলেও, টেলিফোনে বলা সম্ভব না। অবিশ্যি এ কথাও ভেবেছিলাম, টেলিফোন করে তোকে কলকাতায় ডাকি। পরে মনে হল, কী অবস্থায় আছিস না আছিস?
অশোক হেসে বলল, আমি আবার কী অবস্থায় থাকব। খাচ্ছি দাচ্ছি কাঁসি বাজাচ্ছি।
কথাটা বলেও, অশোক চিত্তের দিকে তাকিয়ে ঠিক নিশ্চিন্ত বোধ করল না। চিন্তিত অনুসন্ধিৎসু চোখে, চিত্তর দিকে একবার দেখে, ও বলল, আমরা তো এমনি আড্ডা দিচ্ছি। এরা বাড়ি চলে যাক, আমি বরং তোর কথাই আগে শুনি!
চিত্ত একটু বিব্রত অস্বস্তিতে অশোকের পাড়ার বন্ধুদের দিকে তাকাল। বন্ধুরা সবাই বলে উঠল, তাতে কী হয়েছে। আমরা এখন চলি।
সকলেই চলে গেল।
অশোক যখন কলকাতার কলেজে পড়ত, চিত্ত তখন ওর সহপাঠী ছিল। অশোক কলেজ ছেড়ে এলেও, চিত্তর সঙ্গে যোগাযোগটা বরাবরই রয়েছে। টেলিফোনে মাঝে মাঝে কথাবার্তা হয়। অশোক কলকাতায় গেলে, চিত্তদের বাড়িতে যায়। বর্তমানে চিত্ত একটি বেসরকারি অফিসে চাকরি করছে, এবং আইন ও সিএ পড়ছে, অশোক তাও জানে।
অশোক বলল, চল, বাড়ির ভেতরে যাই।
চিত্ত বলল, তার কী দরকার। এখন তো আমরা এখানেই কথা বলতে পারি।
অশোক বলল, তা হলে আমি পিসিমাকে তোর খাওয়ার কথা বলে আসি।
চিত্ত বাধা দিয়ে বলল, তার কোনও দরকার নেই অশোক, আমি তাড়াতাড়ি ফিরে যেতে চাই, আর তোকে নিয়েই ফিরে যেতে চাই। তার আগে কিছু কথা সেরে নেওয়া দরকার।
অশোক বলল, কথা সারতে সারতেও তো সময় লাগবে। তারপর একটু খেয়ে নিয়ে কলকাতায় যাওয়া যাবে। তুই বোস, আমি পিসিমাকে বলে আসছি।
অশোক চিত্তর আর কোনও কথা না শুনে বাড়ির ভিতরে চলে গেল। পিসিমাকে জানিয়েই, আবার ফিরে এল। কিন্তু অশোক কিছুমাত্র অনুমান করতে পারছে না, চিত্ত কী কারণে আসতে পারে। সেজন্য কৌতূহলবশত আগেই জিজ্ঞেস করল, এবার বল তো কী ব্যাপার? তোদের বাড়ির সবাই ভাল তো? ৬৫৬
চিত্ত চিন্তিত এবং একটু গম্ভীর। বলল, আমাদের বাড়ির সবাই মোটামুটি ভাল। তবে পরশু রাত্রে আমার ছোটপিসিমা মারা গেছেন, সেই নিয়ে সকলেরই মন খারাপ।
অশোক ভুরু কুঁচকে জিজ্ঞেস করল, তোর ছোটপিসিমা? তাঁকে কখনও দেখেছি বলে মনে করতে পারছি না তো?
চিত্ত বলল, তুই ছোটপিসিমাকে কখনও দেখিসনি। উনি আলাদা থাকতেন, মাঝে-মধ্যে আমাদের বাড়িতে আসতেন। তাঁর কথা বোধহয় তোকে আমি বলেছি, তোর মনে নেই।
অশোক একমুহূর্ত মনে করবার চেষ্টা করল, তারপরেই বলে উঠল, ও, তোর যে পিসিমা সন্ন্যাসিনী ছিলেন?
চিত্ত ওর দুঃখের মধ্যেও একটু হেসে বলল, ঠিক সন্ন্যাসিনী ছিলেন না, তবে চিরকুমারী এবং খুব ধর্মপ্রাণা ছিলেন। একলা থাকতেন, একটা ভাল চাকরি করতেন।
অশোক বলল, মনে পড়েছে। তোর মুখ থেকেই শুনেছি, উনি কোনও আশ্রমে যেতেন, আর তা থেকেই আমার সন্ন্যাসিনীর কথা মনে হয়েছে। আসলে তোর ছোটপিসিমাকে আমি মনে মনে সন্ন্যাসিনীই ভাবতাম। তা কী হয়েছিল, হঠাৎ মারা গেল?
চিত্ত বলল, সে কথা বলতেই তোর কাছে এসেছি।
অশোক সব কথা না শুনেই, এবার চিত্তর আগমনের হেতু অনুমান করতে পারল, এবং মনে মনে অস্বস্তি ও বিব্রত বোধ করল। চিত্ত বলল, তুই যেন কেমন গুটিয়ে যাচ্ছিস মনে হচ্ছে?
অশোক একটি সিগারেট ধরাল। চিত্তকে দিল না, জানে চিত্ত ধূমপান করে না। বলল, এর জন্য আবার আমার কাছে এলি কেন? আমার অস্বস্তি হচ্ছে। সেরকম গুরুতর কিছুই আমি সমাধান করতে পারি না।
চিত্ত বলল, তা বললে হয় না, তোর রিসেন্ট জিনা তরফদার মার্ডারের রহস্য-উদঘাটন রীতিমতো একটা আলোড়ন। তোর কথাই আমার আগে মনে পড়ল। অবিশ্যি কিছুই করার নেই হয়তো, তবু আমি তোকে সব কথা বলতে চাই।
অশোক জিজ্ঞেস করল, তোর ছোটপিসিমা কি খুন হয়েছেন?
চিত্ত বলল, সে কথা কেউ বলেনি। পুলিশের মনে যা-ও বা একটু সাসপিশন ছিল, আত্মীয়-স্বজনরা কেউই সে সব ঝামেলায় যেতে চাননি। তা ছাড়া খুনের কোনও কারণও নেই, ঘর থেকে কিছু খোয়াও যায়নি। অথচ এটাও ঠিক, আত্মীয়রা ঝামেলা এড়াতে চাইলেও, সকলের মনেই কেমন যেন একটা কাঁটা বিধে আছে, সেটা আমি জানি।
অশোক একটু হেসে বলল, অন্তত আর কারোর মনে না থাকুক, তোর মনে যে বিধে আছে, তাতে কোনও সন্দেহ নেই।
চিত্ত স্বীকার করল, যথার্থ বলেছিস।
অশোক জিজ্ঞেস করল, পোস্টমর্টেম হয়েছিল?
না, সে সব কিছুই হয়নি। পুলিশ আমার বাবার আর মেজো পিসেমশায়ের কথার ওপরে নির্ভর করেই ঘাঁটাঘাঁটি করেনি। সকলেই একবাক্যে বলেছেন ছোটপিসিমার কোনও শত্রু থাকতেই পারে না, ছিলও না, এবং তাঁর খুন হবার কোনও কারণই নেই, তিনি নিশ্চয়ই হার্টফেল করে মারা গেছেন। পরশু রাত্রে মারা গেছেন, গতকাল দুপুরেই কেওড়াতলায় দাহ হয়েছে।
অশোক বলল, তবে আর কী, সব তো মিটেই গেল। তোর কি সন্দেহ আছে নাকি, ছোটপিসিমার মৃত্যু স্বাভাবিক নয়?
স্বাভাবিক যে নয় তার প্রথম প্রমাণ, পুলিশ এল কেন? হার্টফেল করে মরলেই পুলিশ আসে না, তাদের খবর দিতে হয়। পুলিশকে খবর দেওয়া হয়েছিল। ছোটপিসিমার ঘরের দরজা খোলা ছিল, তাঁকে মৃত অবস্থায় তাঁর খাটের নীচে ঘরের মেঝেয় পড়ে থাকতে দেখা যায়, এবং আরও দু-একটা জিনিস লক্ষ করবার মতো ছিল।
যথা?
যথা—, চিত্ত একটু ভাবল, তারপরে বলল, ছোটপিসিমার ব্লাউজটা গায়ের থেকে, গলার কাছে গোটানো ছিল, গলার কাছে ঘষটানো দাগ ছিল, তাতে যেন ছাল উঠে গিয়ে, একটু রক্ত বেরিয়ে পড়েছিল। ঠোঁটের বাইরে কোনওরকম রক্ত না দেখা গেলেও, দাঁতে মাড়িতে জিভে রক্তের দাগ ছিল।
অশোক ভুরু কুঁচকে অন্যমনস্ক হল, কিন্তু একটু পরেই আবার বলল, কিন্তু সত্যি যদি ওঁর কোনও শত্রু না থেকে থাকে—
চিত্ত বাধা দিয়ে বলল, কেউ তা জানত না, আমিও জানি না, কিন্তু তা থেকেই কি প্রমাণ হয় তাঁকে কেউ খুন করতে পারে না?
না, তা প্রমাণ হয় না। খুনের বিষয়ে এরকম কিছুই স্থির করে বলা যায় না।
বলে একটু থেমে, আবার জিজ্ঞেস করল, উনি কি একলা একটা বাড়িতে থাকতেন?
না, উনি যে বাড়িতে থাকতেন, সেটা একটা মহিলাদের হোস্টেল বলা যায়। ওঁর মতো চাকুরিজীবী মহিলা, যাঁরা চিরকুমারী বা নিঃসন্তান বিধবা, তাঁরাই ও বাড়িতে থাকতেন। আমি সেখানে অনেকবার গেছি।
মহিলাদের সংখ্যা?
তা প্রায় বারো-চোদ্দোজন হবেন। সকলেরই আলাদা আলাদা ঘর। কমন বাথরুম, দোতলা বাড়ি।
তার মানে, তুই বলতে চাইছিস, সেইসব মহিলারা কেউ কিছু করে থাকতে পারেন?
সেটা আমি জোর দিয়ে কিছুই বলতে পারছি না। আমার একমাত্র সন্দেহ, ছোটপিসিমার মৃত্যু স্বাভাবিক না।
কেন? দরজা খোলা ছিল বলে?
এবং মেঝেয় পড়ে ছিলেন, গায়ের জামা গলার কাছে গোটানো, ঘষটানো দাগের সঙ্গে রক্তের
অশোক বাধা দিয়ে বলল, কিন্তু ঘর থেকে কিছুই খোয়া যায়নি!
চিত্ত একটু থতিয়ে গিয়ে বলল, না, তা অবিশ্যি যায়নি।
কী কী ছিল ঘরে, মানে মূল্যবান জিনিসপত্র?
চিত্ত একটু ভেবে বলল, যা কিছু সবই দেওয়াল-আলমারিতেই ছিল। প্রায় শতিনেক টাকার নতুন জামাকাপড়, প্রেজেন্টেশনের জন্য কিনেছিলেন। আটশো টাকার মতো ক্যাশ, ব্যাঙ্কের পাশবই দুটো চেকবই, আর ছোট একটা স্টিলের ক্যাশবাক্স, কুড়ি-একুশ ভরি সোনার গহনা।
সে সবে কোনও রকম হাত পড়েনি?
না।
আলমারি চাবি বন্ধ ছিল?
চাবি বন্ধ ছিল, কিন্তু চাবির ছিদ্রেই চাবি লাগানো অবস্থায় ছিল।
অশোক কপাল কুঁচকে একটু ভাবল, জিজ্ঞেস করল, উনি তো শুনেছি মোটেই সাজগোজ করতেন না, সাধারণ ভাবে থাকতেন, চাকরি আর ধর্ম, আশ্রম ইত্যাদি নিয়ে থাকতেন। কিন্তু এত গহনা গড়িয়েছিলেন কেন?
সে সব গড়িয়েছিলেন অনেক আগে। একুশ বছর বয়সে চাকরিতে ঢোকেন, মারা গেলেন একচল্লিশ বছর বয়সে। প্রথম দিকে কিছু শখ-টখ ছিল। তা ছাড়া, টাকাকে সোনা করে রাখা আমাদের সমাজে সংসারে একটা চালু ব্যাপার।
অশোক বলল, তা ঠিক। উনি বিয়ে করেননি কেন?
চিত্ত বলল, শুনেছি কী অসুখ-বিসুখ ছিল। কিন্তু বাইরে থেকে সেরকম কিছু বোঝা যেত না।
দেখতে কেমন ছিলেন?
মোটামুটি। সুন্দরী বলা যায় না কোনওরকমেই। গায়ের রং ময়লাই বলতে হবে। তার মধ্যেই একরকম দেখতে ছিলেন, হতকুচ্ছিত বলা চলে না।
অশোক তথাপি জিজ্ঞেস করল, তবু, আর একটু পরিষ্কার করে বল।
চিত্ত অশোকের দিকে জিজ্ঞাসু চোখে তাকাল। কী বুঝল, কে জানে, বলল, চোখমুখ ভাল ছিল, শার্প বলতে যা বোঝায়, শরীরের কাঠামো ভালই ছিল, যেটা আগেই বললাম, বাইরে থেকে দেখলে ছোটপিসিমার কোনও অসুখ ছিল বলে মনে হত না।
অশোক চুপ করে খানিকক্ষণ ভাবল। তারপরে বলল, কোনও মূল্যবান জিনিস যখন খোয়া যায়নি, মনে হয়, কোনও চোরের কাজ এটা নয়; যদি আমরা ধরেই নিই, উনি খুন হয়েছেন। বয়স বলছিস একচল্লিশ হয়েছিল। তার ওপরে উনি ছিলেন ধর্মপ্রাণ মহিলা। প্রেম-সংক্রান্ত ব্যাপারে, তিনি কারোর রাইভাল হতে পারেন না, বা কোনও পুরুষের বিরাগভাজন হবারও সম্ভাবনা নেই।
চিত্ত মাথা নেড়ে বলল, আমার মনে হয় না, ছোটপিসিমার জীবনে ও সব ছিল। একটা মানুষকে দেখলে তো বোঝা যায়।
অশোক বলল, ভাবতে গেলে অনেক কিছুই ভেবে নেওয়া যায়। হয়তো ব্ল্যাকমেল করতেন, অথবা কোনও একটা বিশেষ চক্রের মধ্যে জড়িয়ে পড়েছিলেন–সে চক্র হয়তো ওঁর ধর্মীয় ব্যাপারের মধ্যেই হতে পারে। কিন্তু অন্ধের মতো সে সব হাতড়ে কোনও লাভ নেই। আপাতত খুনের কোনও মোটিভ পাওয়া যাচ্ছে না। তবু জোর করে বলা যায় না, তিনি খুন হয়েছিলেন বা হননি। ওঁর ব্যাঙ্কে কত টাকা ছিল, শুনেছিস কিছু?
চিত্ত বলল, তা প্রায় বারো-তেরো হাজার টাকা, সবই সেভিংস অ্যাকাউন্ট।
বাড়িতে টাকা-পয়সা দিতেন?
কোনও প্রয়োজন ছিল না। নর্থ বেঙ্গলে আমাদের বাড়ির অবস্থা খুবই ভাল। তবে মেজোপিসিমাকে মাঝে-মধ্যে সাহায্য করতেন।
কেন?
মেজোপিসিমার অবস্থা ভাল না। তাঁর চারটি ছেলেমেয়ে, পিসেমশায়ের চাকরিটা খুবই সাধারণ।
তা হলে তোর একজন বড়পিসিমাও আছেন?
হ্যাঁ, এবং তিনিও ছোটপিসিমার মতোই চিরকুমারী, ধর্মপ্রাণা। থাকেন নর্থ বেঙ্গলেই, আমাদের বাড়িতে।
অশোক আবার একটু চিন্তিত হয়ে পড়ল। তিন বোনের মধ্যে একজন বিবাহিতা। বাকি দুজনের জীবন প্রায় একরকম, তফাত কেবল ছোটপিসিমা চাকরি করতেন, কলকাতায় একটা মহিলা আবাসিক ভবনে বাস করতেন। যদিও আপাত ঘটনার সঙ্গে এ সবের কোনও সম্পর্ক আছে কিনা, বোঝা যাচ্ছে না। কেবল একটা কথা অনুমান করা যায়, একই পরিবারের দুই কন্যারই বিবাহে অনিচ্ছা এবং ধর্ম নিয়ে থাকায় বেশ মিল আছে। ব্যাধির কথা যদি সত্যি হয়, দুই বোনেরই কি একই ব্যাধি?
অশোক জিজ্ঞাসা করল, তোর মেজোপিসিমা কি সুখী? মানে বিবাহিত জীবনে সুখী?
চিত্ত বলল, সেটা বলা ভাই মুশকিল। বাইরে থেকে কিছু বোঝা যায় না। তবে প্রায়ই অসুস্থ থাকেন, আর খিটখিটে মেজাজের মানুষ।
অশোক আবার জিজ্ঞেস করল, তোর কেন সন্দেহ হচ্ছে, তোর ছোটপিসিমা খুন হয়েছেন? যা বললি, শুধু সেই কারণেই?
হ্যাঁ।
কারোকে তুই সন্দেহ করিস?
চিত্ত একটু ভেবে বলল, একটা ছেলেকে আমার যেন কেমন সন্দেহ হয়।
যথা? সেই ছেলেটি কে?
একটি ছেলে ছোটপিসিমার কাজকর্ম করত, হাতে-পায়ে তেল মালিশ করে দিত।
কত বয়স তার?
কত আর, বারো-তেরো বছর। তবে ছেলেটা খুন করেছে বলে আমি মনে করি না। হয়তো কিছু জানতে পারে। কিন্তু ও পুলিশকে বলেছে, রোজকার মতোই ও রাত্রি নটায় নিজেদের বাড়ি চলে গিয়েছিল। মা, অর্থাৎ ছোটপিসিমা তখন বেশ ভালই ছিলেন।
অশোক জিজ্ঞেস করল, ঘরের মেঝেয় মৃত অবস্থায় তুই ওঁকে দেখেছিলি?
দেখেছি।
কী অবস্থায় পড়েছিলেন?
চিত হয়ে, কিন্তু কোমরের কাছ থেকে একটু বাঁ পাশে কাত ফেরানো।
নীচের দিকে কাপড়-চোপড় ঠিক ছিল?
তা ছিল।
অশোক বলল, আর একটি কথা জিজ্ঞেস করি, তোর ছোটপিসিমা মারা গেলে, তাঁর নগদ টাকাকড়ি সোনা কে পাবে? কোনও লেখাপড়া আছে কিছু?
চিত্ত বলল, সে বিষয়ে কিছু জানি না।
ওঁর আলমারিতে কোনও কাগজপত্র বা দলিল, কিছু পাওয়া যায়নি?
না। থাকলেও তা চোখে পড়েনি।
কেন, পুলিশের সামনেই তো সে সব দেখা উচিত ছিল।
টাকা-পয়সা গহনা ইত্যাদি দেখা হয়েছিল, যাতে বোঝা যায়, কিছুই খোয়া যায়নি। দলিল-দস্তাবেজ কিছু ঘেঁটে দেখা হয়নি।
দেখা উচিত ছিল। আলমারির চাবি এখন কার কাছে?
বাবার কাছে। কিন্তু আলমারিতে এখন কিছুই নেই। এতক্ষণে বোধহয় সবই আমাদের বাড়িতে নিয়ে আসা হয়েছে। সেরকমই কথা ছিল, আজ সকালে ছোটপিসিমার যাবতীয় আসবাব এবং জিনিসপত্র আমাদের বাড়িতে নিয়ে আসা হবে।
অশোক খানিকক্ষণ চুপ করে রইল। তারপর জিজ্ঞেস করল, সেই ছেলেটার সঙ্গে দেখা করা যায়?
চিত্ত বলল, কেন যাবে না?
আর উনি যে হোস্টেলে থাকতেন, সেখানকার মহিলারা আমার প্রশ্নের জবাব দেবেন?
আশা করি দেবেন। ওঁরা অনেকেই আমাকে খুব স্নেহ করেন।
তবে চল, খেয়ে-দেয়ে কলকাতায় যাই। তোর মনে যখন একটা কাঁটা বিধেই আছে, দেখা যাক সেটা সত্যি, না তোর মনগড়া।
চিত্ত বলল, তা হলেই আমি খুশি।

অশোক চিত্তর সঙ্গে কলকাতায় এসে, আগে গেল সেই ছেলেটির সঙ্গে দেখা করতে। উত্তর কলকাতায় একটি বস্তিবাড়িতে ছেলেটি থাকে। আবাসিক ভবনটিও উত্তর কলকাতাতেই, বস্তি থেকে বেশি দূরে না। ছেলেটিকে বাড়িতেই পাওয়া গেল।
ছেলেটির চেহারা সত্যি সুন্দর। একমাথা কালো চুল, শ্যামবর্ণ, ডাগর চোখ, চোখা নাক, কমনীয় আর মিষ্টি। চাহনি নিষ্পাপ, ময়লা হাফপ্যান্ট আর বুক-খোলা জামা গায়ে। চিত্ত তাকে নিয়ে চলে এল গলির মোড়ে, একটা চায়ের দোকানে। বলে দিল অশোক তার বন্ধু, যা জিজ্ঞেস করবে, সে যেন তার জবাব ঠিক ঠিক মতো দেয়। তার কোনও ভয়ের কিছু নেই।
অশোক প্রথমে ছেলেটির নাম জেনে নিল। নাম মাখন। চিত্তর ছোটপিসিমাকে মাখন মা বলে ডাকত। প্রায় দুবছর কাজ করেছে। সকালে গিয়ে ঘর-দোর পরিষ্কার করা, বিছানা ঝাড়া, পাট করা, অল্প দু-একটি কাপ-ডিশ ধোয়া সেরে চলে আসত। উনি রান্না করে খেতেন না। সকলের জন্য ঠাকুর রান্না করত, ঝি বাসন মাজত। মাখন শুধু একজনের কাজ করত। আবার যেত সন্ধেবেলায়, উনি যখন অফিস থেকে আসতেন। টুকিটাকি সামান্য কাজের মধ্যে, বিশেষ কাজ ছিল হাতে পায়ে, কোনও কোনও সময় বুকেও, রসুনতেল মালিশ করে দেওয়া। তারপরে মাখনের ছুটি। পরশুদিন রাত্রেও মাখন রসুনতেল মালিশ করে দিয়েছিল। তখন অন্যান্য দিনের মতোই ভাল ছিলেন।
অশোক, মা তোমাকে ভালবাসতেন?
মাখন, তা আমি জানতাম না।
অশোক, তোমাকে আদর-টাদর করতেন না?
মাখন একটু অবাক হয়ে বলল, না তো।
অশোক বলল, পরশু যখন তেল মালিশ করেছিলে, তখন কি মা জামা খুলেছিলেন?
মাখন, হাঁ, তা না হলে জামায় তেল লেগে যাবে যে।
অশোক, তুমি জানতে, মায়ের আলমারিতে টাকা-পয়সা থাকত?
মাখন, জানতাম।
অশোক, তুমি কখনও আলমারি খুলতে?
মাখন, মা বললে খুলতাম।
অশোক, খুলতে বলতেন?
মাখন, হ্যাঁ এটা-সেটা বের করে দিতে বলতেন।
অশোক মাখনের দিকে তাকিয়ে একটু চুপ করে রইল, তারপরে জিজ্ঞেস করল, তুমি পরশু রাত্রে যখন আস, তখন মা কোথায় শুয়ে ছিলেন?
মাখন, খাটের বিছানায়।
অশোক, তখন কি তুমি তাঁর গলায় কোনও দাগ দেখেছিলে?
মাখন যেন চুপ করে ভাবতে লাগল। তারপরে জিজ্ঞেস করল, কীসের দাগ বলুন তো?
চিত্ত বলে উঠল, ঘষটানোর দাগ আর একটু একটু রক্ত, খুব ছাল উঠে গেলে যেমন হয়।
মাখন বলল, না। আমি ভেবেছিলাম তেলের দাগের কথা বলছেন।
চিত্ত অশোকের দিকে তাকাল। অশোক জিজ্ঞেস করল, তুমি যখন চলে আস, তখন কি দরজা খোলা ছিল?
মাখন, হ্যাঁ। আমি ভেজিয়ে দিয়ে এসেছিলাম।
অশোক, রোজই কি তাই করতে?
মাখন, না। কোনও কোনওদিন, আমি বেরিয়ে গেলেই মা দরজা বন্ধ করে দিতেন।
অশোক, মা তোমাকে কখনও বুকের ব্যথার কথা বলতেন?
মাখন, হ্যাঁ, প্রায়ই মার বুকে ব্যথা হত। আমি হাত বুলিয়ে দিতাম।
অশোক বলল, আচ্ছা মাখন, একটু ভেবে বলো তো, তোমার মা যে বাড়িতে থাকতেন, সে বাড়ির কারোর সঙ্গে কি তাঁর ঝগড়া-বিবাদ ছিল?
মাখন একটু ভেবে বলল, বেলামাসিমা ছাড়া কারোর সঙ্গে মায়ের ঝগড়া ছিল না।
অশোক একবার চিত্তর দিকে তাকাল। আবার মাখনকে জিজ্ঞেস করল, কী নিয়ে ঝগড়া ছিল জানো?
মাখন মাথা নেড়ে বলল, না, তা জানি না। মা আর বেলামাসিমা কথা বলতেন না, দুজনে খাবার ঘরে একসঙ্গে খেতে বসতেন না। দুজনের মুখ দেখাদেখি বন্ধ ছিল।
অশোক চুপ করে একটু ভেবে, আবার জিজ্ঞেস করল, তোমার মায়ের কাছে কারা আসতেন, তুমি দেখেছ?
মাখ ঘাড় কাত করে, চিত্তকে দেখিয়ে বলল, দেখেছি। এই দাদা আসতেন। দাদার বাবা, বড়মামা আর মামিমা আসতেন। মেলোমশায়ও মাঝে মাঝে আসতেন, আর নূপুরঝুমুরেরা কখনও কখনও আসত।
অশোক চিত্তর দিকে জিজ্ঞাসু চোখে তাকাল। চিত্ত বলল, মেজোপিসেমশায়ের কথা বলছে। মেয়েদের নাম নূপুর ঝুমুর।
অশোক ঘাড় নেড়ে বলল, মাসিমা আসতেন না?
মাখন বলল, খুব কম, দু-একবার দেখেছি।
চিত্ত বলল, মেজোপিসির শরীর তো ভাল থাকে না, কোথাও বেরোয় না। আমাদের বাড়িতেই আসেন না।
অশোক মাখনের চোখের দিকে কয়েক মুহূর্ত তাকিয়ে থেকে জিজ্ঞেস করল, মা মরে গেছে বলে তুমি খুব কষ্ট পেয়েছ, না?
মাখন কোনও জবাব না দিয়ে, চুপ করে রইল। তার মুখের অভিব্যক্তিতে দুঃখ-আনন্দ কিছুই বোঝা যায় না। সে যেন গভীর চিন্তায় আচ্ছন্ন।
অশোক আবার কিছুক্ষণ মাখনের মুখের দিকে চোখ রেখে, শব্দ করল, হুম। চল চিত্ত, মাখনকে আর আমার কিছু জিজ্ঞেস করবার নেই।

সন্ধে ছটায় অশোক আর চিত্ত এল সেই আবাসিক ভবনে। মহিলারা সকলেই চাকুরিজীবী, তাই এই সময়টাকে বেছে নেওয়া হয়েছে। এ সময়েই সকলের সঙ্গে দেখা হবার সম্ভাবনা। এ আবাসের সব মহিলাই চিত্তর পিসিমা, যেহেতু সকলেই ওর পিসিমার বন্ধু। ইতিমধ্যে অশোক চিত্তর কাছে জেনে নিয়েছে, বেলা ধর নাম্নী মহিলার সঙ্গে এক সময়ে ওর ছোটপিসিমার খুব ঘনিষ্ঠতা ছিল। পরে কী কারণে তাঁদের বিবাদ হয়, চিত্ত তা জানে না। কেবল ওর ছোটপিসির মুখে শুনেছে, বেলা ধরের মতো বাজে মেয়ের সঙ্গে আমার কথা বলতে প্রবৃত্তি হয় না। এর বেশি চিত্ত জানে না, কিছু জিজ্ঞেসও করেনি। বেলা ধর, চিত্তর সঙ্গে দেখা হলে, শুকনো ভাবে কেবল জিজ্ঞেস করেন, ভাল তো? এর বেশি না।
চিত্ত অশোককে নিয়ে প্রথম যাঁর ঘরে এল, তাঁর নাম মায়া দাস। নিঃসন্তান বিধবা, বয়স প্রায় পঞ্চাশ, এবং এ আবাসের তিনিই সবথেকে বয়স্কা আবাসিক। চিত্তকে যথেষ্ট স্নেহ করেন। মহিলা প্রসন্নমুখী, পান-জরদা খান, পশ্চিমবঙ্গ সরকারের চাকুরে। চিত্ত ওঁকে সমস্ত কথা বলল। উনি মনোযোগ দিয়ে শুনতে শুনতে, কয়েকবারই অশোককে তাকিয়ে দেখলেন। সব শুনে অশোককে বললেন, এই বয়সেই তুমি বেশ গুণী ছেলে দেখছি।
অশোক লজ্জিত হেসে বলল, না না, সেরকম কিছু না। কিন্তু পিসিমা, একটা কথা বলি, কোনও পিসিমার যদি একটুও আপত্তি থাকে, তা হলে তাঁর সঙ্গে কথা বলে দরকার নেই। কেউ যেন রাগ না করেন, বা ভুল না বোঝেন। এটা হচ্ছে চিত্তর একটা বিশেষ কৌতূহল, ওর ছোটপিসিমার মৃত্যু ও কিছুতেই স্বাভাবিক বলে মেনে নিতে পারছে না। আমি অবিশ্যি সেরকম কিছুই ভেবে পাচ্ছি না। আপনি সব পিসিমাদের বুঝিয়ে বলবেন, এর সঙ্গে পুলিশের কোনও ব্যাপারই নেই। কেবল ছোটপিসিমার বিষয়ে একটু বিশদ ভাবে জানা।
মায়া দাস বললেন, আমি তো বাবা এর মধ্যে কোনও অন্যায় কিছু দেখছি না। আমার ভালই লাগছে, তোমাদের এই উৎসাহ খুবই ভাল। তা ছাড়া, আমি শুধু তোমাদের কথা শুনে বলছি না, সুধার মৃত্যুকে আমিও যেন স্বাভাবিক ভাবে নিতে পারিনি। তোমরা বলেই এ কথা বলছি। পুলিশকে আমি তা বলিনি।
সুধা ছোটপিসির নাম। চিত্তর চোখ দুটো জ্বল জ্বল করে উঠল। সে অশোকের দিকে তাকাল। অশোকের চোখেমুখে সেরকম কোনও অভিব্যক্তি নেই। মায়া দাসের দিকে তাকিয়ে জিজ্ঞেস করল, কেন মায়া পিসিমা, আপনার কী মনে হয়েছে বলুন তো?
মায়া বললেন, মনে বাবা আমার সেরকম কিছুই হয়নি। কিন্তু সুধার হার্টফেল হবার কোনও কারণ ছিল না। সুধার একটু অসুখবিসুখের বাতিক ছিল। বুকে সামান্য ব্যথা হলেই ও কার্ডিওগ্রাফ করতে ছুটত। সামান্য মাথা ঘুরলেই, সঙ্গে সঙ্গে প্রেশার মাপাত। সে সব থেকেই জানতাম, ওর হার্ট বেশ ভালই ছিল। আজ পর্যন্ত প্রায় বার পাঁচ-ছয়েক ই-সি-জি করিয়েছে, প্রত্যেকবারই রিপোর্ট ভাল আর এক ছিল। প্রেশার একটু লো-এর দিকে ঝোঁক ছিল, তেমন মারাত্মক কিছুই না। তবে হ্যাঁ, ওর যেটা আসল রোগ ছিল, সেটা একটা ব্রংকিয়াল প্যাঁচ, আর বাত। সর্দি-কাশি লেগেই থাকত।
মায়া দাস কথা থামিয়ে একটু হাসলেন, আবার বললেন, তা তোমাদের আর কী বলব, এত বয়সের অবিবাহিতা মেয়েদের একটা রোগ-টোগ থাকেই, না থাকলেও তৈরি করে নিতে হয়। কিছু একটা নিয়ে থাকতে হবে তো।
অশোক হাসি-হাসি মুখে, মনে গভীর চিন্তার জট নিয়ে মায়া দাসের কথাগুলো শুনল, চিন্তা করল। রোগ তৈরি করে নিতে হয় কথাটা ওর কাছে বিচিত্র অর্থবহ মনে হল। জিজ্ঞেস করল, কিন্তু মায়াপিসিমা, ছোটপিসিমার মৃত্যুটা কেন আপনার অস্বাভাবিক মনে হয়েছে?
মায়া দাস বললেন, আমারও অনেকটা চিত্তর মতোই মনে হয়েছে। গলায় ওরকম দাগ কেন? যেন সুধার গলার কাছে ঠেকে থাকা ব্লাউজটা কেউ জোরে জোরে ওর গলায় ঘষেছে, তাতে ছাল উঠে গিয়ে রক্ত ফুটে বেরিয়েছে। সবাই বলেছে কোনও একটা যন্ত্রণায় সুধা নিজেই ব্লাউজটা টানাহ্যাঁচড়া করেছে। কী জানি, আমার যেন কেমন মন মানে না। তা ছাড়া ওর মুখেই বা রক্ত ছিল কেন? মুখের মধ্যে বেশ রক্ত ছিল। দরজা খোলা, সুধা মেঝেয় পড়েছিল, এ সব আমার ভাল লাগেনি।
অশোক বলল, কিন্তু কী মনে হয় আপনার? ছোটপিসিমাকে কেউ যদি খুন করেই থাকে, সে কে হতে পারে?
মায়া দাস একটু ভেবে বললেন, কিছু মাথায় আসছে না। মাখনকে সন্দেহ হয় না। ও যদি সুধাকে মারতই, তা হলে টাকা-গয়নার জন্যই মারত কিন্তু সে সব কিছুই খোয়া যায়নি।
অশোক জিজ্ঞেস করল, পরশু রাত্রে মাখন চলে যাবার পরে, আর কেউ এসেছিল?
মায়া দাস বললেন, এলেও, দেখিনি, জানতেও পারিনি।
অশোক ওর ডাগর চোখে, সরল ভাবে তাকিয়ে জিজ্ঞেস করল, এরকম কেউ আসত কি? রাত্রি নটার পরে?
মায়া দাস বললেন, হঠাৎ কেউ হয়তো এসে পড়তেন, সুধার আত্মীয়-স্বজনরা। চিত্তও তো অনেক সময় রাত্রি নটার পরে হঠাৎ এসেছে। অথবা শচীশবাবুও আসতেন।
শচীশবাবু কে?
চিত্ত জবাব দিল, মেজোপিসেমশাই।
অশোক জিজ্ঞেস করল, আর কেউ?
মায়া দাস একটু ভেবে বললেন, আর তো কারোকে মনে করতে পারছি না।
অশোক জিজ্ঞেস করল, ছোটপিসিমার কোনও শত্রু ছিল বলে মনে হয়?
মায়া বললেন, না, সুধার কোনও শত্রু ছিল বলে শুনিনি।
বিশেষ কোনও মিত্র?
মায়া দাস জিজ্ঞেস করলেন, সেটা কী রকম?
অশোক বলল, বিশেষ বন্ধু, যার সঙ্গে তাঁর খুব ভাল লাগত?
মায়া দাস একটু ঠোঁট টিপে হাসলেন, চিত্তকে একবার দেখলেন, বললেন, সেরকম বলতে ওর ভগ্নিপতি শচীশবাবুর সঙ্গেই যা একটু ছিল। শালি-ভগ্নিপতি বলতে যেরকম বোঝায়।
অশোক মায়া দাসের চোখের দিকে চেয়ে রইল। তিনি মুখ ফিরিয়ে নিলেন। অশোকের মনে হল, শচীশবাবুর কথা বলতে গিয়ে মায়া দাস যেন স্বচ্ছ হলেন না। কিন্তু ও আর কিছু জিজ্ঞেস করল না। অতঃপর তাঁকে অনুরোধ করা হল, বাকি মহিলাদের অনুরোধ জানাতে, এবং যাঁরা কথা বলতে চান, তাঁরা যেন এ ঘরেই আসেন।
মায়া দাস তাঁর ঘর থেকে বেরিয়ে যাবার দু মিনিট পরেই এক একজন মহিলা এসে উঁকি মেরে দেখে যেতে লাগলেন। একজন হেসে বলেই গেলেন, কী রে চিত্ত, তুই আবার ডিটেকটিভ হলি কবে থেকে?
তেরোজন মহিলার মধ্যে ন জনই একে একে এলেন। তিনজন এখনও ফেরেননি। একজন–বেলা ধর, ঘরেই আছেন, আসবার অনিচ্ছা প্রকাশ করেছেন। সকলেরই বয়স পঁয়তাল্লিশের মধ্যে। নজনের মধ্যে দুজন ছাড়া সকলেরই অভিমত, সুধার স্বাভাবিক মৃত্যু হয়েছে। বাকি দুজনে মায়া দাসের মতোই সন্দেহ পোষণ করেন, যদিও কোনও ব্যাখ্যা নেই। তবে শচীশবাবুর নামটা প্রত্যেকেই করলেন, যা থেকে মনে হয়, সুধার অন্য সব আত্মীয়দের তুলনায় তিনি বেশি আসতেন, গল্পগুজব করতেন। এবং শচীশবাবুর নামোল্লেখের সময়ে সকলেরই ঠোঁটে যেন একটু হাসি ফুটে উঠল।
শেষ পর্যন্ত বেলা ধর এলেন। বললেন, সুধা আমাদের ছেড়ে গেল। ভাবলাম, আর ও সব ভেবে কী হবে। তাই এলাম, আমার দ্বারা তোমাদের যদি কোনও উপকার হয়।
অশোক বলল, আপনার কাছে আমরা, কৃতজ্ঞ। আচ্ছা ছোটপিসিমার সঙ্গে কি আপনার মনোমালিন্য হয়েছিল?
বেলা বললেন, তা হয়েছিল।
কতদিন আগে?
তা প্রায় বছরখানেক।
কেন?
বেলা একটু থমকালেন, ওঁর মুখটা একটু গম্ভীর হল, তারপরে হঠাৎ বলে উঠলেন, আমি ভণ্ডামি একদম সহ্য করতে পারি না।
বেলা ধরের সঙ্গে অশোকের চোখে চোখ মিলল। কয়েক সেকেন্ড দুজনেই চুপ। তারপরে অশোক বলল, আমার আর কিছু জিজ্ঞেস করবার নেই।
বেলা ধরের বয়স বোধহয় চল্লিশের নীচেই। তাঁর সাজগোজও একটু বেশি। হেসে বললেন, আর কিছু না?
অশোক হেসে বলল, আপনার নিজের যদি কিছু বলার থাকে, বলতে পারেন।
বেলা ধর একটু ভাবলেন, তারপরে হঠাৎ একটি দীর্ঘনিশ্বাস ফেলে বললেন, না, আর কী-ই বা বলব।
বলে তিনি উঠে দরজার দিকে এগিয়ে গেলেন। অশোক হঠাৎ জিজ্ঞেস করল, ছোটপিসিমা মারা গেলে তাঁর টাকাকড়ি কে পাবে, আপনি কিছু জানতেন?
বেলা ধর ফিরে দাঁড়িয়ে বললেন, আমার সঙ্গে ঝগড়ার আগে, বছরখানেক আগে একবার বলেছিল, সবই ওর মেজোবোনের ছেলেমেয়েদের দেবে।
অশোক বলল, ও। আচ্ছা, ঠিক আছে, বেলাপিসিমা, আপনি যান।
অশোক চেয়ার ছেড়ে উঠল। ঘড়িতে দেখল, সাড়ে আটটা বেজেছে। মায়া দাসের কাছ থেকে বিদায় নিয়ে ওরা বাইরে এল।
চিত্ত জিজ্ঞেস করল, কী বুঝলি?
অশোক বলল, একটা জায়গাতেই খটকা লাগছে। উচিত হচ্ছে, তোদর বাড়ি গিয়ে, ছোটপিসির কাগজপত্র সব দেখা। কিন্তু আজ আর সময় হবে না। আমাকে ফিরতে হবে। চল, বরং তোর মেজোপিসেমশাইয়ের সঙ্গে একবার দেখা করে যাই। দরকার হলে কাল আবার আসব।
চিত্ত বলল, তুই আজকের রাতটা থেকেই যা না।
অশোক একটু দ্বিধা করে বলল, বলছিস? তা হলে বাড়িতে একটা ফোন করে জানিয়ে দিতে হবে। বলে আসিনি তো।
চিত্ত বলল, তাই দিবি। তবে চল এখন বাড়িতেই যাই। সারাদিন অনেক ঘোরা হয়েছে, কথা হয়েছে।
অশোক বলল, না, তোর মেজোপিসেমশাই সকালবেলাই তো কাজে চলে যাবেন। আজ রাত্রেই ওঁর সঙ্গে কথা বলে আসি।
চিত্ত বলল, তবে চল।

শচীশ মজুমদারের বাড়িতে ওরা যখন এল, তখন রাত্রি প্রায় নটা। তিনি চিত্তর কথা শুনে, অশোককে দেখে খুব হাসলেন, বললেন, ভেরি গুড, যাকে বলে একেবারে খাঁটি ডিটেকটিভ কাহিনী।
অশোক প্রথম থেকেই খুব লজ্জিতভাবে হাসছে আর শচীশবাবুকে দেখছে। শচীশবাবুর বয়স পঞ্চাশের মধ্যেই। বেশ শক্ত-সমর্থ চেহারা, দাঁত পড়েনি, চুল সামান্য পাক ধরেছে। প্রথমে হাসলেও, পরে গম্ভীর হলেন, বললেন, সুধাটা যে এমন করে চলে যাবে, বুঝতে পারিনি।
অশোকও একটু গম্ভীর হল, তারপরে খুব সংকোচের সঙ্গে জিজ্ঞেস করল, পিসেমশাই, ছোটপিসিমা কি তাঁর টাকাকড়ি ইত্যাদির ব্যাপারে কোনও দলিল করেছিলেন?
শচীশবাবু ভুরু কুঁচকে একটু ভেবে বললেন, বোধহয় করেছে, আমাকে তো বলছিল মাসখানেক আগে, শরীরটা নাকি খারাপ হয়ে পড়ছিল, তাই তাড়াতাড়ি কিছু করতে চাইছিল।
অশোক বলল, কাকে দেবেন, কিছু বলেছিলেন নাকি?
না, আমাকে সেরকম কিছু বলেনি।
অশোক শচীশবাবুকে দেখল। উনি টেবিলের ওপর হাতের তাল ঠুকে, পা নাচিয়ে কথা বলছিলেন। অশোক খুব লজ্জিতভাবে হেসে বলল, আপনার সঙ্গে ছোটপিসিমার সম্পর্ক কেমন ছিল?
বলেই অশোক যেন লজ্জায় একেবারে মাথা নিচু করে ফেলল, কিন্তু চোরা দৃষ্টি ও হাসি গোপন করল না। ওর ভাবভঙ্গি রীতিমতো আপত্তিকর, ইঙ্গিতমূলক।
শচীশবাবুর দুচোখ জ্বলে উঠল, ক্রুদ্ধস্বরে বললেন, কী বলতে চাও তুমি? ছোটলোকের মতো কথা বলবার চেষ্টা কোরো না, আর এ সব নিয়ে ঠাট্টা ইয়ার্কি, তোমার কাছে আমি আশা করি না।
অশোক যেন সে কথা শুনতেই পেল না, শচীশের চোখের দিকে তাকিয়ে, হঠাৎ গম্ভীর স্বরে বলল, পরশুদিন রাত্রে আপনি কখন বাড়ি ফিরেছেন?
শচীশ প্রায় ধমকে উঠে বললেন, তার মানে?
অশোক বলল, তার মানে, আমি জানতে চাইছি। আমার মনে হয় আপনি রাত্রি দশটা থেকে সাড়ে দশটায় পরশু বাড়ি ফিরেছেন।
শচীশ আরও জোরে ধমকে উঠলেন, এর দ্বারা তুমি কী বোঝাতে চাও?
চিৎকার শুনে মেজোপিসিমা ছুটে এসে বললেন, কী হয়েছে?
অশোক তড়িৎগতিতে সেদিকে ফিরে জিজ্ঞেস করল, পিসিমা, পরশুদিন রাত্রে পিসেমশায় কত রাত্রে বাড়ি ফিরেছেন?
মেজোপিসিমা হঠাৎ থমকে গেলেন। স্বামীর দিকে একবার দেখলেন। তারপরে শান্ত ভাবে বললেন, ও যে রাত্রে কখন বাড়ি ফেরে, আমি জানতে পারি না। আমার শরীর খারাপ, ওর ফিরতে দেরি হয়। আমি ওর খাবার ঢাকা দিয়ে শুয়ে পড়ি।
মেজোপিসিমা ফিরতে উদ্যত হলেন। অশোক আবার জিজ্ঞেস করল, ওঁকে রাত্রে দরজা খুলে দেয় কে?
মেজোপিসিমা বললেন, আমিই। দরজা খুলে দিয়েই আমি শুতে চলে যাই। ঘড়ি দেখি না।
অশোক শচীশের দিকে তাকিয়ে দেখল, উনি অপলক দৃষ্টিতে ওঁর স্ত্রীর দিকে তাকিয়ে আছেন। ওঁর চোখে বিস্ময়ের ঝিলিক। মেজোপিসিমা ঘর ছেড়ে চলে গেলেন। শচীশবাবু চমকে অশোকের দিকে তাকালেন। সামান্য সময়ের মধ্যেই তাঁর মুখের রং বদলে গিয়েছে।
চিত্ত উত্তেজিত রুদ্ধস্বরে বলে উঠল, তা হলে
অশোক হাত তুলে, চিত্তকে নিরস্ত করে শচীশকে জিজ্ঞেস করল, ছোটপিসিমা যে দলিল করেছেন, সেটা কোথায় আছে, আপনি জানেন?
শচীশের দৃষ্টি অন্যদিকে, নিষ্প্রভ গলায় বললেন, সুধার আলমারিতে অন্যান্য জিনিসপত্রের মধ্যেই ছিল দেখেছিলাম।
অশোক আবার জিজ্ঞেস করল, কতদিন আগে সেই দলিল সইসাবুদ হয়েছিল?
শচীশ একবার অশোকের দিকে তাকালেন, কিন্তু চিত্তর দিকে না। বললেন, সাত-আট দিন আগে।
অশোক শান্ত গম্ভীর অথচ ব্যথিত স্বরে বলল, ছোটপিসিমার কপালে ওই দলিলের সঙ্গেই মৃত্যু লেখা ছিল। অথচ, পিসেমশাই আপনি জানতেন, আপনি চাইলে ছোটপিসিমা আপনাকে সবই দিতে পারতেন। আপনার ছেলেমেয়েদের থেকে, আপনি তাঁর অনেক প্রিয় প্রিয়তম ছিলেন।
শচীশ মজুমদার সহসা শিশুর মতো ফুঁপিয়ে কেঁদে উঠে, দুহাতে মুখ ঢাকলেন।
অশোক বিভ্রান্ত বিস্মিত চিত্তের হাত ধরে টেনে বলল, চল।
চিত্ত আচ্ছন্নের মতো অশোকের সঙ্গে বাইরে বেরিয়ে এল। কয়েক পা চলবার পরেই, চিত্ত দুহাতে অশোকের হাত চেপে ধরে বলে উঠল, অশোক, আমি যে এখনও স্পষ্ট কিছুই বুঝতে পারছি না। তুই আমাকে সব বুঝিয়ে বল। তা হলে আমি যে ভেবেছিলাম ছোটপিসিমার মৃত্যু স্বাভাবিক না, তাই সত্যি?
অশোক সে কথার কোনও জবাব না দিয়ে, চিত্তর হাত টেনে বলল, চল, আমরা কোথাও বসে একটু চা খাই। খেতে খেতে তোকে ব্যাপারটা বলি।
শ্যামবাজারের মোড়ে একটা রেস্তোরাঁয় এক কোণের একটি টেবিলে কফির কাপ নিয়ে অশোক আর চিত্ত বসেছে। অশোক সিগারেট ধরিয়ে বলল, তোর সন্দেহের মধ্যে যে সত্যি ছিল, আমি প্রথমে ঠিক বিশ্বাস করতে পারিনি। মাখনের সঙ্গে কথা বলে, আমার কোনও সন্দেহ হয়নি, যদিও নিজের মনে আমি অনেক আঁক কষাকষি করছিলাম। যদি খুন হয়, তবে মোটিভটার কথা আগে ভাবতে হয়, এবং এক্ষেত্রে শেষপর্যন্ত একটি মাত্র মোটিভই আমার মনে স্থির হয়ে উঠছিল, তা হল ছোটপিসিমার টাকাকড়ি গহনা ইত্যাদি কে পাবে, এবং কোনও লেখাপড়া হয়ে গিয়েছে কি না।
আর একটা কথাও আমার মনে জেগেছিল। কিন্তু তিনি ছিলেন ধর্মপ্রাণা, আশ্রম-টাশ্রমে যেতেন, সে সব ভেবে, অন্য দিকটা ভাবিনি। ভাবতে হল মায়া দাসের কথা শুনে। মায়া দাসের কথা থেকেই প্রথম জানা গেল, ছোটপিসিমা মেজোপিসেমশাইকে ভালবাসতেন; দুজনের মধ্যে, বলতে গেলে সবরকমের সম্পর্ক ছিল। এ ব্যাপার হোস্টেলের সব মহিলারাই জানতেন। কিন্তু ছোটপিসিমা সেটা কখনও স্বীকার করতে চাইতেন না, যে কারণে বেলা ধরের সঙ্গে তাঁর বিবাদ। বেলা ধর এক কথাতেই বুঝিয়ে দিয়েছিলেন, তিনি ভণ্ডামি পছন্দ করেন না, বিশেষ করে যাঁর সঙ্গে তাঁর বন্ধুত্বের সম্পর্ক।
অশোক কফির পাত্রে চুমুক দিল। চিত্ত মন্ত্রমুগ্ধের মতো শুনছে। অশোক আবার বলতে লাগল, তুই সন্দেহ করে বলেছিলি, কিন্তু আমি হলফ করে বলতে পারি মায়া দাস শুধু সন্দেহ করেননি, স্থির জানতেন ছোটপিসিমার মৃত্যু স্বাভাবিক না। সম্ভবত তিনি নিজের চোখে শচীশবাবুকে পরশু রাত্রে ছোটপিসিমার ঘরে ঢুকতে দেখেছিলেন। কিন্তু তিনি এ সব কেলেঙ্কারির মধ্যে জড়িয়ে পড়তে চাননি বলে, কিছুই বলেননি।
হোস্টেলের অন্যান্য মহিলাদের সঙ্গে কথা বলে, দুটো ব্যাপার আমার কাছে পরিষ্কার হয়ে গেল। এক, ছোটপিসিমা মেজোপিসেমশাই, প্রেমিক-প্রেমিকা, গোপনে দুজন দুজনকে ভালবাসেন। দুই শচীশবাবুর সন্তানেরাই ছোটপিসিমার নগদ টাকাকড়ি এবং সোনাদানা যা কিছু সব পাবে।
তারপরেই আমার মনে প্রশ্ন জাগল, দলিল তৈরি হয়েছিল কি? সেটা সঠিক জানবার আগেই, আমরা গেলাম শচীশবাবুর কাছে। ওঁর সঙ্গে আমি কী ভাবে কথা বলব, সেটা আগেই ঠিক করে রেখেছিলাম। দলিলের কথাটা উনি খুব নির্বিকার ভাবে বললেও, মুহূর্তেই বুঝে নিলাম, দলিল হয়ে গিয়েছে। আমার পরবর্তী প্রশ্নেই উনি রেগে উঠলেন। ওঠবারই কথা, সেই ভাবেই আমি কথাটা বলেছিলাম। ওঁর চেঁচামেচিতে মেজোপিসিমা ছুটে এলেন। এবং আমার প্রশ্ন শুনেই থমকে, শান্ত হয়ে গেলেন। তাঁর কথা শুনে, তাঁর স্বামীর চোখের দিকে তাকিয়ে, আমি শুধু এইটুকুই বুঝিনি তিনি মিথ্যে কথা বলছেন, এও বুঝেছি, তিনি তাঁর ভগ্নির এবং স্বামীর গোপন প্রেমের কথা জানতেন, এবং তাঁর ভগ্নি যে স্বামীর দ্বারাই নিহত হয়েছেন, তাও বুঝেছিলেন। শচীশবাবু সেই জন্যই তাঁর স্ত্রীর দিকে অবাক চোখে তাকিয়েছিলেন, তাঁর মনের শক্তি তৎক্ষণাৎ ভেঙে পড়েছিল।
অশোক আবার কফির পাত্রে চুমুক দিয়ে বলল, গরিব মানুষের অভাব একরকম, কিন্তু অভাবগ্রস্ত ভদ্রলোকের চরিত্র আলাদা। লোভ তাঁদের বুদ্ধিবৃত্তিকে বিকৃত করে দেয়। তা না হলে শচীশবাবু এরকম হঠকারিতা করতেন না।
চিত্তর চোখমুখ এখন জ্বলছে। জিজ্ঞেস করল, হঠকারিতাটা কী?
অশোক বলল, ক্লিন কিলিং।
কী ভাবে?
সেটা ঠিকমতো বর্ণনা করা আমার পক্ষে সম্ভব না। তবে আমার ধারণা, ছোটপিসিমার সঙ্গে শচীশবাবুর নিয়মিত দৈহিক সম্পর্কও ছিল। কিন্তু ছোটপিসিমা বোধহয় শুচিবায়ুগ্রস্ত, শোবার বিছানায় তিনি প্রেমিকের সঙ্গে মিলিত হতেন না। মেঝেয় শুতেন। পরশু রাত্রে তাঁরা বোধহয় মিলিতও হয়েছিলেন, এবং তারপরে
চিত্ত রুদ্ধস্বরে জিজ্ঞেস করল, তারপর?
সুখে ক্লান্ত আচ্ছন্ন প্রেমিকাকে অল্পায়াসেই মারা যায়, বিশেষত যাঁর ব্রংকিয়াল প্যাঁচ আছে, নিশ্বাসের কষ্ট আছে, সেই অবস্থায় তাঁর বুকের ওপর চেপে থেকে, গলায় অল্প মর্দনেই
অশোক কথাটা শেষ করল না। চিত্ত উত্তেজনায় কথা বলতে পারছে না। অশোক আবার বলল, তবু ছোটপিসিমার বুক খোলা রেখে শচীশবাবু মাখনের ওপর দোষ চাপাবার একটা চেষ্টা করেছিলেন, যেন তেল মালিশ করতে করতেই, একটা কিছু ঘটে গিয়েছে।
চিত্ত ফুঁসে উঠে বলল, শচীশ মজুমদারকে আমি ফাঁসিকাঠে তুলব।
অশোক একটু হেসে বলল, সে সুযোগ ছোটপিসিমার দাহ হবার সঙ্গে সঙ্গেই শেষ হয়ে গিয়েছে। তা ছাড়া, আমার মনে হয়, মেজোপিসিমা বা পিসেমশাই, দুজনের কেউ হয়তো আত্মহত্যা করতে পারেন।
চিত্ত চমকে উঠে শব্দ করল, অ্যাঁ!
অশোক বলল, হ্যাঁ, পাপের প্রতিক্রিয়ার এই তো সবে শুরু।
চিত্ত অশোকের মুখের দিকে নির্বাক হয়ে তাকিয়ে রইল।
প্রিয়তম সে
অশোক সকালবেলা রকে বসেছিল ওর কয়েকজন বন্ধুর সঙ্গে, যেমন অন্যান্য দিনও বসে থাকে। কলকাতা থেকে মাইল ত্রিশেক দুরে, ছোট মফস্বল শহরে, অশোকদের বাড়ি ঠাকুরবাড়ি বলেই পরিচিত; এবং মন্দিরসংলগ্ন ঠাকুরবাড়ির রকে, একশো বছর আগেও আড্ডা বসত। তবে সে সব আড্ডা ছিল ন্যায়তীর্থ, তর্কচূড়ামণি, স্মৃতিশাস্ত্রবিদ পণ্ডিতদের। ঠাকুরবাড়ির বর্তমান বংশে, এখন আর সেরকম কোনও পণ্ডিত নেই।
অশোক এক বংশধর। ট্রাউজার-শার্ট পরে পাড়ার বন্ধুদের সঙ্গে আড্ডা মেরে, দামি সিগারেট খায়। ওর দুই দাদা, বাইরের দিকে দুই ঘরে, ধ্রুপদ সংগীত চর্চা আর জ্যোতিষী শাস্ত্র চর্চা করে এবং তা এতই সোচ্চার, দরজা বন্ধ ঘর থেকেও তার প্রবল চিৎকার ভেসে আসছে!
অশোকদের আড্ডায় ইতিমধ্যেই, রাস্তার মোড় থেকে কয়েক প্রস্থ মাটির ভাঁড়ে চা এসেছে। খাওয়া-পরার দিক থেকে, তিন ভাইয়েরই নিশ্চিন্ত নিরুদ্বেগ জীবন। পূর্বপুরুষেরা যা রেখে গিয়েছেন, অবিবাহিত তিন ভাইয়ের পক্ষে তা শেষ করা সম্ভব হবে না, কারণ কারোর বাতিকই এমন ধরনের না যাতে প্রচুর অর্থব্যয়ের দরকার করে।
অশোকদের আড্ডায় এখন শহরের রাজনৈতিক পরিস্থিতি নিয়ে আলোচনা চলছে। এই সময়ে, অশোকদেরই বয়সি, পঁচিশ-ছাব্বিশ বছরের একটি যুবক রকের সামনে এসে দাঁড়াল। চোখে চশমা, উশকো-খুশকো চুল, সাধারণ ট্রাউজার-শার্ট পরা। চোখেমুখে বুদ্ধির ঔজ্জ্বল্য আছে, দৃষ্টিতে গভীরতা। তার দিকে এক সেকেন্ড তাকিয়েই অশোক অবাক হয়ে বলে উঠল, এ কী রে চিত্ত, তুই কোথা থেকে?
চিত্ত যার নাম, সে একটু হেসে বলল, কোথা থেকে আবার, কলকাতা থেকেই এবং তোর কাছেই।
অশোকের চোখে বিস্মিত জিজ্ঞাসা। ও বন্ধুকে অভ্যর্থনা করল, উঠে আয়। এখানেই বসবি, না ঘরে যাব?
চিত্ত বলল, এখন এখানেই বসি, পরে ঘরে যাওয়া যাবে।
অশোক বলল, সেরকম জরুরি দরকার থাকলে কলকাতা থেকে একটা টেলিফোন করতে পারতিস!
চিত্ত রকে উঠে বাঁধানো পরিচ্ছন্ন শানে বসে বলল, তা পারতাম। একবার ভেবেছিলাম, তাই করব। কিন্তু ভেবে দেখলাম, আমার কথা জরুরি হলেও, টেলিফোনে বলা সম্ভব না। অবিশ্যি এ কথাও ভেবেছিলাম, টেলিফোন করে তোকে কলকাতায় ডাকি। পরে মনে হল, কী অবস্থায় আছিস না আছিস?
অশোক হেসে বলল, আমি আবার কী অবস্থায় থাকব। খাচ্ছি দাচ্ছি কাঁসি বাজাচ্ছি।
কথাটা বলেও, অশোক চিত্তের দিকে তাকিয়ে ঠিক নিশ্চিন্ত বোধ করল না। চিন্তিত অনুসন্ধিৎসু চোখে, চিত্তর দিকে একবার দেখে, ও বলল, আমরা তো এমনি আড্ডা দিচ্ছি। এরা বাড়ি চলে যাক, আমি বরং তোর কথাই আগে শুনি!
চিত্ত একটু বিব্রত অস্বস্তিতে অশোকের পাড়ার বন্ধুদের দিকে তাকাল। বন্ধুরা সবাই বলে উঠল, তাতে কী হয়েছে। আমরা এখন চলি।
সকলেই চলে গেল।
অশোক যখন কলকাতার কলেজে পড়ত, চিত্ত তখন ওর সহপাঠী ছিল। অশোক কলেজ ছেড়ে এলেও, চিত্তর সঙ্গে যোগাযোগটা বরাবরই রয়েছে। টেলিফোনে মাঝে মাঝে কথাবার্তা হয়। অশোক কলকাতায় গেলে, চিত্তদের বাড়িতে যায়। বর্তমানে চিত্ত একটি বেসরকারি অফিসে চাকরি করছে, এবং আইন ও সিএ পড়ছে, অশোক তাও জানে।
অশোক বলল, চল, বাড়ির ভেতরে যাই।
চিত্ত বলল, তার কী দরকার। এখন তো আমরা এখানেই কথা বলতে পারি।
অশোক বলল, তা হলে আমি পিসিমাকে তোর খাওয়ার কথা বলে আসি।
চিত্ত বাধা দিয়ে বলল, তার কোনও দরকার নেই অশোক, আমি তাড়াতাড়ি ফিরে যেতে চাই, আর তোকে নিয়েই ফিরে যেতে চাই। তার আগে কিছু কথা সেরে নেওয়া দরকার।
অশোক বলল, কথা সারতে সারতেও তো সময় লাগবে। তারপর একটু খেয়ে নিয়ে কলকাতায় যাওয়া যাবে। তুই বোস, আমি পিসিমাকে বলে আসছি।
অশোক চিত্তর আর কোনও কথা না শুনে বাড়ির ভিতরে চলে গেল। পিসিমাকে জানিয়েই, আবার ফিরে এল। কিন্তু অশোক কিছুমাত্র অনুমান করতে পারছে না, চিত্ত কী কারণে আসতে পারে। সেজন্য কৌতূহলবশত আগেই জিজ্ঞেস করল, এবার বল তো কী ব্যাপার? তোদের বাড়ির সবাই ভাল তো? ৬৫৬
চিত্ত চিন্তিত এবং একটু গম্ভীর। বলল, আমাদের বাড়ির সবাই মোটামুটি ভাল। তবে পরশু রাত্রে আমার ছোটপিসিমা মারা গেছেন, সেই নিয়ে সকলেরই মন খারাপ।
অশোক ভুরু কুঁচকে জিজ্ঞেস করল, তোর ছোটপিসিমা? তাঁকে কখনও দেখেছি বলে মনে করতে পারছি না তো?
চিত্ত বলল, তুই ছোটপিসিমাকে কখনও দেখিসনি। উনি আলাদা থাকতেন, মাঝে-মধ্যে আমাদের বাড়িতে আসতেন। তাঁর কথা বোধহয় তোকে আমি বলেছি, তোর মনে নেই।
অশোক একমুহূর্ত মনে করবার চেষ্টা করল, তারপরেই বলে উঠল, ও, তোর যে পিসিমা সন্ন্যাসিনী ছিলেন?
চিত্ত ওর দুঃখের মধ্যেও একটু হেসে বলল, ঠিক সন্ন্যাসিনী ছিলেন না, তবে চিরকুমারী এবং খুব ধর্মপ্রাণা ছিলেন। একলা থাকতেন, একটা ভাল চাকরি করতেন।
অশোক বলল, মনে পড়েছে। তোর মুখ থেকেই শুনেছি, উনি কোনও আশ্রমে যেতেন, আর তা থেকেই আমার সন্ন্যাসিনীর কথা মনে হয়েছে। আসলে তোর ছোটপিসিমাকে আমি মনে মনে সন্ন্যাসিনীই ভাবতাম। তা কী হয়েছিল, হঠাৎ মারা গেল?
চিত্ত বলল, সে কথা বলতেই তোর কাছে এসেছি।
অশোক সব কথা না শুনেই, এবার চিত্তর আগমনের হেতু অনুমান করতে পারল, এবং মনে মনে অস্বস্তি ও বিব্রত বোধ করল। চিত্ত বলল, তুই যেন কেমন গুটিয়ে যাচ্ছিস মনে হচ্ছে?
অশোক একটি সিগারেট ধরাল। চিত্তকে দিল না, জানে চিত্ত ধূমপান করে না। বলল, এর জন্য আবার আমার কাছে এলি কেন? আমার অস্বস্তি হচ্ছে। সেরকম গুরুতর কিছুই আমি সমাধান করতে পারি না।
চিত্ত বলল, তা বললে হয় না, তোর রিসেন্ট জিনা তরফদার মার্ডারের রহস্য-উদঘাটন রীতিমতো একটা আলোড়ন। তোর কথাই আমার আগে মনে পড়ল। অবিশ্যি কিছুই করার নেই হয়তো, তবু আমি তোকে সব কথা বলতে চাই।
অশোক জিজ্ঞেস করল, তোর ছোটপিসিমা কি খুন হয়েছেন?
চিত্ত বলল, সে কথা কেউ বলেনি। পুলিশের মনে যা-ও বা একটু সাসপিশন ছিল, আত্মীয়-স্বজনরা কেউই সে সব ঝামেলায় যেতে চাননি। তা ছাড়া খুনের কোনও কারণও নেই, ঘর থেকে কিছু খোয়াও যায়নি। অথচ এটাও ঠিক, আত্মীয়রা ঝামেলা এড়াতে চাইলেও, সকলের মনেই কেমন যেন একটা কাঁটা বিধে আছে, সেটা আমি জানি।
অশোক একটু হেসে বলল, অন্তত আর কারোর মনে না থাকুক, তোর মনে যে বিধে আছে, তাতে কোনও সন্দেহ নেই।
চিত্ত স্বীকার করল, যথার্থ বলেছিস।
অশোক জিজ্ঞেস করল, পোস্টমর্টেম হয়েছিল?
না, সে সব কিছুই হয়নি। পুলিশ আমার বাবার আর মেজো পিসেমশায়ের কথার ওপরে নির্ভর করেই ঘাঁটাঘাঁটি করেনি। সকলেই একবাক্যে বলেছেন ছোটপিসিমার কোনও শত্রু থাকতেই পারে না, ছিলও না, এবং তাঁর খুন হবার কোনও কারণই নেই, তিনি নিশ্চয়ই হার্টফেল করে মারা গেছেন। পরশু রাত্রে মারা গেছেন, গতকাল দুপুরেই কেওড়াতলায় দাহ হয়েছে।
অশোক বলল, তবে আর কী, সব তো মিটেই গেল। তোর কি সন্দেহ আছে নাকি, ছোটপিসিমার মৃত্যু স্বাভাবিক নয়?
স্বাভাবিক যে নয় তার প্রথম প্রমাণ, পুলিশ এল কেন? হার্টফেল করে মরলেই পুলিশ আসে না, তাদের খবর দিতে হয়। পুলিশকে খবর দেওয়া হয়েছিল। ছোটপিসিমার ঘরের দরজা খোলা ছিল, তাঁকে মৃত অবস্থায় তাঁর খাটের নীচে ঘরের মেঝেয় পড়ে থাকতে দেখা যায়, এবং আরও দু-একটা জিনিস লক্ষ করবার মতো ছিল।
যথা?
যথা—, চিত্ত একটু ভাবল, তারপরে বলল, ছোটপিসিমার ব্লাউজটা গায়ের থেকে, গলার কাছে গোটানো ছিল, গলার কাছে ঘষটানো দাগ ছিল, তাতে যেন ছাল উঠে গিয়ে, একটু রক্ত বেরিয়ে পড়েছিল। ঠোঁটের বাইরে কোনওরকম রক্ত না দেখা গেলেও, দাঁতে মাড়িতে জিভে রক্তের দাগ ছিল।
অশোক ভুরু কুঁচকে অন্যমনস্ক হল, কিন্তু একটু পরেই আবার বলল, কিন্তু সত্যি যদি ওঁর কোনও শত্রু না থেকে থাকে—
চিত্ত বাধা দিয়ে বলল, কেউ তা জানত না, আমিও জানি না, কিন্তু তা থেকেই কি প্রমাণ হয় তাঁকে কেউ খুন করতে পারে না?
না, তা প্রমাণ হয় না। খুনের বিষয়ে এরকম কিছুই স্থির করে বলা যায় না।
বলে একটু থেমে, আবার জিজ্ঞেস করল, উনি কি একলা একটা বাড়িতে থাকতেন?
না, উনি যে বাড়িতে থাকতেন, সেটা একটা মহিলাদের হোস্টেল বলা যায়। ওঁর মতো চাকুরিজীবী মহিলা, যাঁরা চিরকুমারী বা নিঃসন্তান বিধবা, তাঁরাই ও বাড়িতে থাকতেন। আমি সেখানে অনেকবার গেছি।
মহিলাদের সংখ্যা?
তা প্রায় বারো-চোদ্দোজন হবেন। সকলেরই আলাদা আলাদা ঘর। কমন বাথরুম, দোতলা বাড়ি।
তার মানে, তুই বলতে চাইছিস, সেইসব মহিলারা কেউ কিছু করে থাকতে পারেন?
সেটা আমি জোর দিয়ে কিছুই বলতে পারছি না। আমার একমাত্র সন্দেহ, ছোটপিসিমার মৃত্যু স্বাভাবিক না।
কেন? দরজা খোলা ছিল বলে?
এবং মেঝেয় পড়ে ছিলেন, গায়ের জামা গলার কাছে গোটানো, ঘষটানো দাগের সঙ্গে রক্তের
অশোক বাধা দিয়ে বলল, কিন্তু ঘর থেকে কিছুই খোয়া যায়নি!
চিত্ত একটু থতিয়ে গিয়ে বলল, না, তা অবিশ্যি যায়নি।
কী কী ছিল ঘরে, মানে মূল্যবান জিনিসপত্র?
চিত্ত একটু ভেবে বলল, যা কিছু সবই দেওয়াল-আলমারিতেই ছিল। প্রায় শতিনেক টাকার নতুন জামাকাপড়, প্রেজেন্টেশনের জন্য কিনেছিলেন। আটশো টাকার মতো ক্যাশ, ব্যাঙ্কের পাশবই দুটো চেকবই, আর ছোট একটা স্টিলের ক্যাশবাক্স, কুড়ি-একুশ ভরি সোনার গহনা।
সে সবে কোনও রকম হাত পড়েনি?
না।
আলমারি চাবি বন্ধ ছিল?
চাবি বন্ধ ছিল, কিন্তু চাবির ছিদ্রেই চাবি লাগানো অবস্থায় ছিল।
অশোক কপাল কুঁচকে একটু ভাবল, জিজ্ঞেস করল, উনি তো শুনেছি মোটেই সাজগোজ করতেন না, সাধারণ ভাবে থাকতেন, চাকরি আর ধর্ম, আশ্রম ইত্যাদি নিয়ে থাকতেন। কিন্তু এত গহনা গড়িয়েছিলেন কেন?
সে সব গড়িয়েছিলেন অনেক আগে। একুশ বছর বয়সে চাকরিতে ঢোকেন, মারা গেলেন একচল্লিশ বছর বয়সে। প্রথম দিকে কিছু শখ-টখ ছিল। তা ছাড়া, টাকাকে সোনা করে রাখা আমাদের সমাজে সংসারে একটা চালু ব্যাপার।
অশোক বলল, তা ঠিক। উনি বিয়ে করেননি কেন?
চিত্ত বলল, শুনেছি কী অসুখ-বিসুখ ছিল। কিন্তু বাইরে থেকে সেরকম কিছু বোঝা যেত না।
দেখতে কেমন ছিলেন?
মোটামুটি। সুন্দরী বলা যায় না কোনওরকমেই। গায়ের রং ময়লাই বলতে হবে। তার মধ্যেই একরকম দেখতে ছিলেন, হতকুচ্ছিত বলা চলে না।
অশোক তথাপি জিজ্ঞেস করল, তবু, আর একটু পরিষ্কার করে বল।
চিত্ত অশোকের দিকে জিজ্ঞাসু চোখে তাকাল। কী বুঝল, কে জানে, বলল, চোখমুখ ভাল ছিল, শার্প বলতে যা বোঝায়, শরীরের কাঠামো ভালই ছিল, যেটা আগেই বললাম, বাইরে থেকে দেখলে ছোটপিসিমার কোনও অসুখ ছিল বলে মনে হত না।
অশোক চুপ করে খানিকক্ষণ ভাবল। তারপরে বলল, কোনও মূল্যবান জিনিস যখন খোয়া যায়নি, মনে হয়, কোনও চোরের কাজ এটা নয়; যদি আমরা ধরেই নিই, উনি খুন হয়েছেন। বয়স বলছিস একচল্লিশ হয়েছিল। তার ওপরে উনি ছিলেন ধর্মপ্রাণ মহিলা। প্রেম-সংক্রান্ত ব্যাপারে, তিনি কারোর রাইভাল হতে পারেন না, বা কোনও পুরুষের বিরাগভাজন হবারও সম্ভাবনা নেই।
চিত্ত মাথা নেড়ে বলল, আমার মনে হয় না, ছোটপিসিমার জীবনে ও সব ছিল। একটা মানুষকে দেখলে তো বোঝা যায়।
অশোক বলল, ভাবতে গেলে অনেক কিছুই ভেবে নেওয়া যায়। হয়তো ব্ল্যাকমেল করতেন, অথবা কোনও একটা বিশেষ চক্রের মধ্যে জড়িয়ে পড়েছিলেন–সে চক্র হয়তো ওঁর ধর্মীয় ব্যাপারের মধ্যেই হতে পারে। কিন্তু অন্ধের মতো সে সব হাতড়ে কোনও লাভ নেই। আপাতত খুনের কোনও মোটিভ পাওয়া যাচ্ছে না। তবু জোর করে বলা যায় না, তিনি খুন হয়েছিলেন বা হননি। ওঁর ব্যাঙ্কে কত টাকা ছিল, শুনেছিস কিছু?
চিত্ত বলল, তা প্রায় বারো-তেরো হাজার টাকা, সবই সেভিংস অ্যাকাউন্ট।
বাড়িতে টাকা-পয়সা দিতেন?
কোনও প্রয়োজন ছিল না। নর্থ বেঙ্গলে আমাদের বাড়ির অবস্থা খুবই ভাল। তবে মেজোপিসিমাকে মাঝে-মধ্যে সাহায্য করতেন।
কেন?
মেজোপিসিমার অবস্থা ভাল না। তাঁর চারটি ছেলেমেয়ে, পিসেমশায়ের চাকরিটা খুবই সাধারণ।
তা হলে তোর একজন বড়পিসিমাও আছেন?
হ্যাঁ, এবং তিনিও ছোটপিসিমার মতোই চিরকুমারী, ধর্মপ্রাণা। থাকেন নর্থ বেঙ্গলেই, আমাদের বাড়িতে।
অশোক আবার একটু চিন্তিত হয়ে পড়ল। তিন বোনের মধ্যে একজন বিবাহিতা। বাকি দুজনের জীবন প্রায় একরকম, তফাত কেবল ছোটপিসিমা চাকরি করতেন, কলকাতায় একটা মহিলা আবাসিক ভবনে বাস করতেন। যদিও আপাত ঘটনার সঙ্গে এ সবের কোনও সম্পর্ক আছে কিনা, বোঝা যাচ্ছে না। কেবল একটা কথা অনুমান করা যায়, একই পরিবারের দুই কন্যারই বিবাহে অনিচ্ছা এবং ধর্ম নিয়ে থাকায় বেশ মিল আছে। ব্যাধির কথা যদি সত্যি হয়, দুই বোনেরই কি একই ব্যাধি?
অশোক জিজ্ঞাসা করল, তোর মেজোপিসিমা কি সুখী? মানে বিবাহিত জীবনে সুখী?
চিত্ত বলল, সেটা বলা ভাই মুশকিল। বাইরে থেকে কিছু বোঝা যায় না। তবে প্রায়ই অসুস্থ থাকেন, আর খিটখিটে মেজাজের মানুষ।
অশোক আবার জিজ্ঞেস করল, তোর কেন সন্দেহ হচ্ছে, তোর ছোটপিসিমা খুন হয়েছেন? যা বললি, শুধু সেই কারণেই?
হ্যাঁ।
কারোকে তুই সন্দেহ করিস?
চিত্ত একটু ভেবে বলল, একটা ছেলেকে আমার যেন কেমন সন্দেহ হয়।
যথা? সেই ছেলেটি কে?
একটি ছেলে ছোটপিসিমার কাজকর্ম করত, হাতে-পায়ে তেল মালিশ করে দিত।
কত বয়স তার?
কত আর, বারো-তেরো বছর। তবে ছেলেটা খুন করেছে বলে আমি মনে করি না। হয়তো কিছু জানতে পারে। কিন্তু ও পুলিশকে বলেছে, রোজকার মতোই ও রাত্রি নটায় নিজেদের বাড়ি চলে গিয়েছিল। মা, অর্থাৎ ছোটপিসিমা তখন বেশ ভালই ছিলেন।
অশোক জিজ্ঞেস করল, ঘরের মেঝেয় মৃত অবস্থায় তুই ওঁকে দেখেছিলি?
দেখেছি।
কী অবস্থায় পড়েছিলেন?
চিত হয়ে, কিন্তু কোমরের কাছ থেকে একটু বাঁ পাশে কাত ফেরানো।
নীচের দিকে কাপড়-চোপড় ঠিক ছিল?
তা ছিল।
অশোক বলল, আর একটি কথা জিজ্ঞেস করি, তোর ছোটপিসিমা মারা গেলে, তাঁর নগদ টাকাকড়ি সোনা কে পাবে? কোনও লেখাপড়া আছে কিছু?
চিত্ত বলল, সে বিষয়ে কিছু জানি না।
ওঁর আলমারিতে কোনও কাগজপত্র বা দলিল, কিছু পাওয়া যায়নি?
না। থাকলেও তা চোখে পড়েনি।
কেন, পুলিশের সামনেই তো সে সব দেখা উচিত ছিল।
টাকা-পয়সা গহনা ইত্যাদি দেখা হয়েছিল, যাতে বোঝা যায়, কিছুই খোয়া যায়নি। দলিল-দস্তাবেজ কিছু ঘেঁটে দেখা হয়নি।
দেখা উচিত ছিল। আলমারির চাবি এখন কার কাছে?
বাবার কাছে। কিন্তু আলমারিতে এখন কিছুই নেই। এতক্ষণে বোধহয় সবই আমাদের বাড়িতে নিয়ে আসা হয়েছে। সেরকমই কথা ছিল, আজ সকালে ছোটপিসিমার যাবতীয় আসবাব এবং জিনিসপত্র আমাদের বাড়িতে নিয়ে আসা হবে।
অশোক খানিকক্ষণ চুপ করে রইল। তারপর জিজ্ঞেস করল, সেই ছেলেটার সঙ্গে দেখা করা যায়?
চিত্ত বলল, কেন যাবে না?
আর উনি যে হোস্টেলে থাকতেন, সেখানকার মহিলারা আমার প্রশ্নের জবাব দেবেন?
আশা করি দেবেন। ওঁরা অনেকেই আমাকে খুব স্নেহ করেন।
তবে চল, খেয়ে-দেয়ে কলকাতায় যাই। তোর মনে যখন একটা কাঁটা বিধেই আছে, দেখা যাক সেটা সত্যি, না তোর মনগড়া।
চিত্ত বলল, তা হলেই আমি খুশি।

অশোক চিত্তর সঙ্গে কলকাতায় এসে, আগে গেল সেই ছেলেটির সঙ্গে দেখা করতে। উত্তর কলকাতায় একটি বস্তিবাড়িতে ছেলেটি থাকে। আবাসিক ভবনটিও উত্তর কলকাতাতেই, বস্তি থেকে বেশি দূরে না। ছেলেটিকে বাড়িতেই পাওয়া গেল।
ছেলেটির চেহারা সত্যি সুন্দর। একমাথা কালো চুল, শ্যামবর্ণ, ডাগর চোখ, চোখা নাক, কমনীয় আর মিষ্টি। চাহনি নিষ্পাপ, ময়লা হাফপ্যান্ট আর বুক-খোলা জামা গায়ে। চিত্ত তাকে নিয়ে চলে এল গলির মোড়ে, একটা চায়ের দোকানে। বলে দিল অশোক তার বন্ধু, যা জিজ্ঞেস করবে, সে যেন তার জবাব ঠিক ঠিক মতো দেয়। তার কোনও ভয়ের কিছু নেই।
অশোক প্রথমে ছেলেটির নাম জেনে নিল। নাম মাখন। চিত্তর ছোটপিসিমাকে মাখন মা বলে ডাকত। প্রায় দুবছর কাজ করেছে। সকালে গিয়ে ঘর-দোর পরিষ্কার করা, বিছানা ঝাড়া, পাট করা, অল্প দু-একটি কাপ-ডিশ ধোয়া সেরে চলে আসত। উনি রান্না করে খেতেন না। সকলের জন্য ঠাকুর রান্না করত, ঝি বাসন মাজত। মাখন শুধু একজনের কাজ করত। আবার যেত সন্ধেবেলায়, উনি যখন অফিস থেকে আসতেন। টুকিটাকি সামান্য কাজের মধ্যে, বিশেষ কাজ ছিল হাতে পায়ে, কোনও কোনও সময় বুকেও, রসুনতেল মালিশ করে দেওয়া। তারপরে মাখনের ছুটি। পরশুদিন রাত্রেও মাখন রসুনতেল মালিশ করে দিয়েছিল। তখন অন্যান্য দিনের মতোই ভাল ছিলেন।
অশোক, মা তোমাকে ভালবাসতেন?
মাখন, তা আমি জানতাম না।
অশোক, তোমাকে আদর-টাদর করতেন না?
মাখন একটু অবাক হয়ে বলল, না তো।
অশোক বলল, পরশু যখন তেল মালিশ করেছিলে, তখন কি মা জামা খুলেছিলেন?
মাখন, হাঁ, তা না হলে জামায় তেল লেগে যাবে যে।
অশোক, তুমি জানতে, মায়ের আলমারিতে টাকা-পয়সা থাকত?
মাখন, জানতাম।
অশোক, তুমি কখনও আলমারি খুলতে?
মাখন, মা বললে খুলতাম।
অশোক, খুলতে বলতেন?
মাখন, হ্যাঁ এটা-সেটা বের করে দিতে বলতেন।
অশোক মাখনের দিকে তাকিয়ে একটু চুপ করে রইল, তারপরে জিজ্ঞেস করল, তুমি পরশু রাত্রে যখন আস, তখন মা কোথায় শুয়ে ছিলেন?
মাখন, খাটের বিছানায়।
অশোক, তখন কি তুমি তাঁর গলায় কোনও দাগ দেখেছিলে?
মাখন যেন চুপ করে ভাবতে লাগল। তারপরে জিজ্ঞেস করল, কীসের দাগ বলুন তো?
চিত্ত বলে উঠল, ঘষটানোর দাগ আর একটু একটু রক্ত, খুব ছাল উঠে গেলে যেমন হয়।
মাখন বলল, না। আমি ভেবেছিলাম তেলের দাগের কথা বলছেন।
চিত্ত অশোকের দিকে তাকাল। অশোক জিজ্ঞেস করল, তুমি যখন চলে আস, তখন কি দরজা খোলা ছিল?
মাখন, হ্যাঁ। আমি ভেজিয়ে দিয়ে এসেছিলাম।
অশোক, রোজই কি তাই করতে?
মাখন, না। কোনও কোনওদিন, আমি বেরিয়ে গেলেই মা দরজা বন্ধ করে দিতেন।
অশোক, মা তোমাকে কখনও বুকের ব্যথার কথা বলতেন?
মাখন, হ্যাঁ, প্রায়ই মার বুকে ব্যথা হত। আমি হাত বুলিয়ে দিতাম।
অশোক বলল, আচ্ছা মাখন, একটু ভেবে বলো তো, তোমার মা যে বাড়িতে থাকতেন, সে বাড়ির কারোর সঙ্গে কি তাঁর ঝগড়া-বিবাদ ছিল?
মাখন একটু ভেবে বলল, বেলামাসিমা ছাড়া কারোর সঙ্গে মায়ের ঝগড়া ছিল না।
অশোক একবার চিত্তর দিকে তাকাল। আবার মাখনকে জিজ্ঞেস করল, কী নিয়ে ঝগড়া ছিল জানো?
মাখন মাথা নেড়ে বলল, না, তা জানি না। মা আর বেলামাসিমা কথা বলতেন না, দুজনে খাবার ঘরে একসঙ্গে খেতে বসতেন না। দুজনের মুখ দেখাদেখি বন্ধ ছিল।
অশোক চুপ করে একটু ভেবে, আবার জিজ্ঞেস করল, তোমার মায়ের কাছে কারা আসতেন, তুমি দেখেছ?
মাখ ঘাড় কাত করে, চিত্তকে দেখিয়ে বলল, দেখেছি। এই দাদা আসতেন। দাদার বাবা, বড়মামা আর মামিমা আসতেন। মেলোমশায়ও মাঝে মাঝে আসতেন, আর নূপুরঝুমুরেরা কখনও কখনও আসত।
অশোক চিত্তর দিকে জিজ্ঞাসু চোখে তাকাল। চিত্ত বলল, মেজোপিসেমশায়ের কথা বলছে। মেয়েদের নাম নূপুর ঝুমুর।
অশোক ঘাড় নেড়ে বলল, মাসিমা আসতেন না?
মাখন বলল, খুব কম, দু-একবার দেখেছি।
চিত্ত বলল, মেজোপিসির শরীর তো ভাল থাকে না, কোথাও বেরোয় না। আমাদের বাড়িতেই আসেন না।
অশোক মাখনের চোখের দিকে কয়েক মুহূর্ত তাকিয়ে থেকে জিজ্ঞেস করল, মা মরে গেছে বলে তুমি খুব কষ্ট পেয়েছ, না?
মাখন কোনও জবাব না দিয়ে, চুপ করে রইল। তার মুখের অভিব্যক্তিতে দুঃখ-আনন্দ কিছুই বোঝা যায় না। সে যেন গভীর চিন্তায় আচ্ছন্ন।
অশোক আবার কিছুক্ষণ মাখনের মুখের দিকে চোখ রেখে, শব্দ করল, হুম। চল চিত্ত, মাখনকে আর আমার কিছু জিজ্ঞেস করবার নেই।

সন্ধে ছটায় অশোক আর চিত্ত এল সেই আবাসিক ভবনে। মহিলারা সকলেই চাকুরিজীবী, তাই এই সময়টাকে বেছে নেওয়া হয়েছে। এ সময়েই সকলের সঙ্গে দেখা হবার সম্ভাবনা। এ আবাসের সব মহিলাই চিত্তর পিসিমা, যেহেতু সকলেই ওর পিসিমার বন্ধু। ইতিমধ্যে অশোক চিত্তর কাছে জেনে নিয়েছে, বেলা ধর নাম্নী মহিলার সঙ্গে এক সময়ে ওর ছোটপিসিমার খুব ঘনিষ্ঠতা ছিল। পরে কী কারণে তাঁদের বিবাদ হয়, চিত্ত তা জানে না। কেবল ওর ছোটপিসির মুখে শুনেছে, বেলা ধরের মতো বাজে মেয়ের সঙ্গে আমার কথা বলতে প্রবৃত্তি হয় না। এর বেশি চিত্ত জানে না, কিছু জিজ্ঞেসও করেনি। বেলা ধর, চিত্তর সঙ্গে দেখা হলে, শুকনো ভাবে কেবল জিজ্ঞেস করেন, ভাল তো? এর বেশি না।
চিত্ত অশোককে নিয়ে প্রথম যাঁর ঘরে এল, তাঁর নাম মায়া দাস। নিঃসন্তান বিধবা, বয়স প্রায় পঞ্চাশ, এবং এ আবাসের তিনিই সবথেকে বয়স্কা আবাসিক। চিত্তকে যথেষ্ট স্নেহ করেন। মহিলা প্রসন্নমুখী, পান-জরদা খান, পশ্চিমবঙ্গ সরকারের চাকুরে। চিত্ত ওঁকে সমস্ত কথা বলল। উনি মনোযোগ দিয়ে শুনতে শুনতে, কয়েকবারই অশোককে তাকিয়ে দেখলেন। সব শুনে অশোককে বললেন, এই বয়সেই তুমি বেশ গুণী ছেলে দেখছি।
অশোক লজ্জিত হেসে বলল, না না, সেরকম কিছু না। কিন্তু পিসিমা, একটা কথা বলি, কোনও পিসিমার যদি একটুও আপত্তি থাকে, তা হলে তাঁর সঙ্গে কথা বলে দরকার নেই। কেউ যেন রাগ না করেন, বা ভুল না বোঝেন। এটা হচ্ছে চিত্তর একটা বিশেষ কৌতূহল, ওর ছোটপিসিমার মৃত্যু ও কিছুতেই স্বাভাবিক বলে মেনে নিতে পারছে না। আমি অবিশ্যি সেরকম কিছুই ভেবে পাচ্ছি না। আপনি সব পিসিমাদের বুঝিয়ে বলবেন, এর সঙ্গে পুলিশের কোনও ব্যাপারই নেই। কেবল ছোটপিসিমার বিষয়ে একটু বিশদ ভাবে জানা।
মায়া দাস বললেন, আমি তো বাবা এর মধ্যে কোনও অন্যায় কিছু দেখছি না। আমার ভালই লাগছে, তোমাদের এই উৎসাহ খুবই ভাল। তা ছাড়া, আমি শুধু তোমাদের কথা শুনে বলছি না, সুধার মৃত্যুকে আমিও যেন স্বাভাবিক ভাবে নিতে পারিনি। তোমরা বলেই এ কথা বলছি। পুলিশকে আমি তা বলিনি।
সুধা ছোটপিসির নাম। চিত্তর চোখ দুটো জ্বল জ্বল করে উঠল। সে অশোকের দিকে তাকাল। অশোকের চোখেমুখে সেরকম কোনও অভিব্যক্তি নেই। মায়া দাসের দিকে তাকিয়ে জিজ্ঞেস করল, কেন মায়া পিসিমা, আপনার কী মনে হয়েছে বলুন তো?
মায়া বললেন, মনে বাবা আমার সেরকম কিছুই হয়নি। কিন্তু সুধার হার্টফেল হবার কোনও কারণ ছিল না। সুধার একটু অসুখবিসুখের বাতিক ছিল। বুকে সামান্য ব্যথা হলেই ও কার্ডিওগ্রাফ করতে ছুটত। সামান্য মাথা ঘুরলেই, সঙ্গে সঙ্গে প্রেশার মাপাত। সে সব থেকেই জানতাম, ওর হার্ট বেশ ভালই ছিল। আজ পর্যন্ত প্রায় বার পাঁচ-ছয়েক ই-সি-জি করিয়েছে, প্রত্যেকবারই রিপোর্ট ভাল আর এক ছিল। প্রেশার একটু লো-এর দিকে ঝোঁক ছিল, তেমন মারাত্মক কিছুই না। তবে হ্যাঁ, ওর যেটা আসল রোগ ছিল, সেটা একটা ব্রংকিয়াল প্যাঁচ, আর বাত। সর্দি-কাশি লেগেই থাকত।
মায়া দাস কথা থামিয়ে একটু হাসলেন, আবার বললেন, তা তোমাদের আর কী বলব, এত বয়সের অবিবাহিতা মেয়েদের একটা রোগ-টোগ থাকেই, না থাকলেও তৈরি করে নিতে হয়। কিছু একটা নিয়ে থাকতে হবে তো।
অশোক হাসি-হাসি মুখে, মনে গভীর চিন্তার জট নিয়ে মায়া দাসের কথাগুলো শুনল, চিন্তা করল। রোগ তৈরি করে নিতে হয় কথাটা ওর কাছে বিচিত্র অর্থবহ মনে হল। জিজ্ঞেস করল, কিন্তু মায়াপিসিমা, ছোটপিসিমার মৃত্যুটা কেন আপনার অস্বাভাবিক মনে হয়েছে?
মায়া দাস বললেন, আমারও অনেকটা চিত্তর মতোই মনে হয়েছে। গলায় ওরকম দাগ কেন? যেন সুধার গলার কাছে ঠেকে থাকা ব্লাউজটা কেউ জোরে জোরে ওর গলায় ঘষেছে, তাতে ছাল উঠে গিয়ে রক্ত ফুটে বেরিয়েছে। সবাই বলেছে কোনও একটা যন্ত্রণায় সুধা নিজেই ব্লাউজটা টানাহ্যাঁচড়া করেছে। কী জানি, আমার যেন কেমন মন মানে না। তা ছাড়া ওর মুখেই বা রক্ত ছিল কেন? মুখের মধ্যে বেশ রক্ত ছিল। দরজা খোলা, সুধা মেঝেয় পড়েছিল, এ সব আমার ভাল লাগেনি।
অশোক বলল, কিন্তু কী মনে হয় আপনার? ছোটপিসিমাকে কেউ যদি খুন করেই থাকে, সে কে হতে পারে?
মায়া দাস একটু ভেবে বললেন, কিছু মাথায় আসছে না। মাখনকে সন্দেহ হয় না। ও যদি সুধাকে মারতই, তা হলে টাকা-গয়নার জন্যই মারত কিন্তু সে সব কিছুই খোয়া যায়নি।
অশোক জিজ্ঞেস করল, পরশু রাত্রে মাখন চলে যাবার পরে, আর কেউ এসেছিল?
মায়া দাস বললেন, এলেও, দেখিনি, জানতেও পারিনি।
অশোক ওর ডাগর চোখে, সরল ভাবে তাকিয়ে জিজ্ঞেস করল, এরকম কেউ আসত কি? রাত্রি নটার পরে?
মায়া দাস বললেন, হঠাৎ কেউ হয়তো এসে পড়তেন, সুধার আত্মীয়-স্বজনরা। চিত্তও তো অনেক সময় রাত্রি নটার পরে হঠাৎ এসেছে। অথবা শচীশবাবুও আসতেন।
শচীশবাবু কে?
চিত্ত জবাব দিল, মেজোপিসেমশাই।
অশোক জিজ্ঞেস করল, আর কেউ?
মায়া দাস একটু ভেবে বললেন, আর তো কারোকে মনে করতে পারছি না।
অশোক জিজ্ঞেস করল, ছোটপিসিমার কোনও শত্রু ছিল বলে মনে হয়?
মায়া বললেন, না, সুধার কোনও শত্রু ছিল বলে শুনিনি।
বিশেষ কোনও মিত্র?
মায়া দাস জিজ্ঞেস করলেন, সেটা কী রকম?
অশোক বলল, বিশেষ বন্ধু, যার সঙ্গে তাঁর খুব ভাল লাগত?
মায়া দাস একটু ঠোঁট টিপে হাসলেন, চিত্তকে একবার দেখলেন, বললেন, সেরকম বলতে ওর ভগ্নিপতি শচীশবাবুর সঙ্গেই যা একটু ছিল। শালি-ভগ্নিপতি বলতে যেরকম বোঝায়।
অশোক মায়া দাসের চোখের দিকে চেয়ে রইল। তিনি মুখ ফিরিয়ে নিলেন। অশোকের মনে হল, শচীশবাবুর কথা বলতে গিয়ে মায়া দাস যেন স্বচ্ছ হলেন না। কিন্তু ও আর কিছু জিজ্ঞেস করল না। অতঃপর তাঁকে অনুরোধ করা হল, বাকি মহিলাদের অনুরোধ জানাতে, এবং যাঁরা কথা বলতে চান, তাঁরা যেন এ ঘরেই আসেন।
মায়া দাস তাঁর ঘর থেকে বেরিয়ে যাবার দু মিনিট পরেই এক একজন মহিলা এসে উঁকি মেরে দেখে যেতে লাগলেন। একজন হেসে বলেই গেলেন, কী রে চিত্ত, তুই আবার ডিটেকটিভ হলি কবে থেকে?
তেরোজন মহিলার মধ্যে ন জনই একে একে এলেন। তিনজন এখনও ফেরেননি। একজন–বেলা ধর, ঘরেই আছেন, আসবার অনিচ্ছা প্রকাশ করেছেন। সকলেরই বয়স পঁয়তাল্লিশের মধ্যে। নজনের মধ্যে দুজন ছাড়া সকলেরই অভিমত, সুধার স্বাভাবিক মৃত্যু হয়েছে। বাকি দুজনে মায়া দাসের মতোই সন্দেহ পোষণ করেন, যদিও কোনও ব্যাখ্যা নেই। তবে শচীশবাবুর নামটা প্রত্যেকেই করলেন, যা থেকে মনে হয়, সুধার অন্য সব আত্মীয়দের তুলনায় তিনি বেশি আসতেন, গল্পগুজব করতেন। এবং শচীশবাবুর নামোল্লেখের সময়ে সকলেরই ঠোঁটে যেন একটু হাসি ফুটে উঠল।
শেষ পর্যন্ত বেলা ধর এলেন। বললেন, সুধা আমাদের ছেড়ে গেল। ভাবলাম, আর ও সব ভেবে কী হবে। তাই এলাম, আমার দ্বারা তোমাদের যদি কোনও উপকার হয়।
অশোক বলল, আপনার কাছে আমরা, কৃতজ্ঞ। আচ্ছা ছোটপিসিমার সঙ্গে কি আপনার মনোমালিন্য হয়েছিল?
বেলা বললেন, তা হয়েছিল।
কতদিন আগে?
তা প্রায় বছরখানেক।
কেন?
বেলা একটু থমকালেন, ওঁর মুখটা একটু গম্ভীর হল, তারপরে হঠাৎ বলে উঠলেন, আমি ভণ্ডামি একদম সহ্য করতে পারি না।
বেলা ধরের সঙ্গে অশোকের চোখে চোখ মিলল। কয়েক সেকেন্ড দুজনেই চুপ। তারপরে অশোক বলল, আমার আর কিছু জিজ্ঞেস করবার নেই।
বেলা ধরের বয়স বোধহয় চল্লিশের নীচেই। তাঁর সাজগোজও একটু বেশি। হেসে বললেন, আর কিছু না?
অশোক হেসে বলল, আপনার নিজের যদি কিছু বলার থাকে, বলতে পারেন।
বেলা ধর একটু ভাবলেন, তারপরে হঠাৎ একটি দীর্ঘনিশ্বাস ফেলে বললেন, না, আর কী-ই বা বলব।
বলে তিনি উঠে দরজার দিকে এগিয়ে গেলেন। অশোক হঠাৎ জিজ্ঞেস করল, ছোটপিসিমা মারা গেলে তাঁর টাকাকড়ি কে পাবে, আপনি কিছু জানতেন?
বেলা ধর ফিরে দাঁড়িয়ে বললেন, আমার সঙ্গে ঝগড়ার আগে, বছরখানেক আগে একবার বলেছিল, সবই ওর মেজোবোনের ছেলেমেয়েদের দেবে।
অশোক বলল, ও। আচ্ছা, ঠিক আছে, বেলাপিসিমা, আপনি যান।
অশোক চেয়ার ছেড়ে উঠল। ঘড়িতে দেখল, সাড়ে আটটা বেজেছে। মায়া দাসের কাছ থেকে বিদায় নিয়ে ওরা বাইরে এল।
চিত্ত জিজ্ঞেস করল, কী বুঝলি?
অশোক বলল, একটা জায়গাতেই খটকা লাগছে। উচিত হচ্ছে, তোদর বাড়ি গিয়ে, ছোটপিসির কাগজপত্র সব দেখা। কিন্তু আজ আর সময় হবে না। আমাকে ফিরতে হবে। চল, বরং তোর মেজোপিসেমশাইয়ের সঙ্গে একবার দেখা করে যাই। দরকার হলে কাল আবার আসব।
চিত্ত বলল, তুই আজকের রাতটা থেকেই যা না।
অশোক একটু দ্বিধা করে বলল, বলছিস? তা হলে বাড়িতে একটা ফোন করে জানিয়ে দিতে হবে। বলে আসিনি তো।
চিত্ত বলল, তাই দিবি। তবে চল এখন বাড়িতেই যাই। সারাদিন অনেক ঘোরা হয়েছে, কথা হয়েছে।
অশোক বলল, না, তোর মেজোপিসেমশাই সকালবেলাই তো কাজে চলে যাবেন। আজ রাত্রেই ওঁর সঙ্গে কথা বলে আসি।
চিত্ত বলল, তবে চল।

শচীশ মজুমদারের বাড়িতে ওরা যখন এল, তখন রাত্রি প্রায় নটা। তিনি চিত্তর কথা শুনে, অশোককে দেখে খুব হাসলেন, বললেন, ভেরি গুড, যাকে বলে একেবারে খাঁটি ডিটেকটিভ কাহিনী।
অশোক প্রথম থেকেই খুব লজ্জিতভাবে হাসছে আর শচীশবাবুকে দেখছে। শচীশবাবুর বয়স পঞ্চাশের মধ্যেই। বেশ শক্ত-সমর্থ চেহারা, দাঁত পড়েনি, চুল সামান্য পাক ধরেছে। প্রথমে হাসলেও, পরে গম্ভীর হলেন, বললেন, সুধাটা যে এমন করে চলে যাবে, বুঝতে পারিনি।
অশোকও একটু গম্ভীর হল, তারপরে খুব সংকোচের সঙ্গে জিজ্ঞেস করল, পিসেমশাই, ছোটপিসিমা কি তাঁর টাকাকড়ি ইত্যাদির ব্যাপারে কোনও দলিল করেছিলেন?
শচীশবাবু ভুরু কুঁচকে একটু ভেবে বললেন, বোধহয় করেছে, আমাকে তো বলছিল মাসখানেক আগে, শরীরটা নাকি খারাপ হয়ে পড়ছিল, তাই তাড়াতাড়ি কিছু করতে চাইছিল।
অশোক বলল, কাকে দেবেন, কিছু বলেছিলেন নাকি?
না, আমাকে সেরকম কিছু বলেনি।
অশোক শচীশবাবুকে দেখল। উনি টেবিলের ওপর হাতের তাল ঠুকে, পা নাচিয়ে কথা বলছিলেন। অশোক খুব লজ্জিতভাবে হেসে বলল, আপনার সঙ্গে ছোটপিসিমার সম্পর্ক কেমন ছিল?
বলেই অশোক যেন লজ্জায় একেবারে মাথা নিচু করে ফেলল, কিন্তু চোরা দৃষ্টি ও হাসি গোপন করল না। ওর ভাবভঙ্গি রীতিমতো আপত্তিকর, ইঙ্গিতমূলক।
শচীশবাবুর দুচোখ জ্বলে উঠল, ক্রুদ্ধস্বরে বললেন, কী বলতে চাও তুমি? ছোটলোকের মতো কথা বলবার চেষ্টা কোরো না, আর এ সব নিয়ে ঠাট্টা ইয়ার্কি, তোমার কাছে আমি আশা করি না।
অশোক যেন সে কথা শুনতেই পেল না, শচীশের চোখের দিকে তাকিয়ে, হঠাৎ গম্ভীর স্বরে বলল, পরশুদিন রাত্রে আপনি কখন বাড়ি ফিরেছেন?
শচীশ প্রায় ধমকে উঠে বললেন, তার মানে?
অশোক বলল, তার মানে, আমি জানতে চাইছি। আমার মনে হয় আপনি রাত্রি দশটা থেকে সাড়ে দশটায় পরশু বাড়ি ফিরেছেন।
শচীশ আরও জোরে ধমকে উঠলেন, এর দ্বারা তুমি কী বোঝাতে চাও?
চিৎকার শুনে মেজোপিসিমা ছুটে এসে বললেন, কী হয়েছে?
অশোক তড়িৎগতিতে সেদিকে ফিরে জিজ্ঞেস করল, পিসিমা, পরশুদিন রাত্রে পিসেমশায় কত রাত্রে বাড়ি ফিরেছেন?
মেজোপিসিমা হঠাৎ থমকে গেলেন। স্বামীর দিকে একবার দেখলেন। তারপরে শান্ত ভাবে বললেন, ও যে রাত্রে কখন বাড়ি ফেরে, আমি জানতে পারি না। আমার শরীর খারাপ, ওর ফিরতে দেরি হয়। আমি ওর খাবার ঢাকা দিয়ে শুয়ে পড়ি।
মেজোপিসিমা ফিরতে উদ্যত হলেন। অশোক আবার জিজ্ঞেস করল, ওঁকে রাত্রে দরজা খুলে দেয় কে?
মেজোপিসিমা বললেন, আমিই। দরজা খুলে দিয়েই আমি শুতে চলে যাই। ঘড়ি দেখি না।
অশোক শচীশের দিকে তাকিয়ে দেখল, উনি অপলক দৃষ্টিতে ওঁর স্ত্রীর দিকে তাকিয়ে আছেন। ওঁর চোখে বিস্ময়ের ঝিলিক। মেজোপিসিমা ঘর ছেড়ে চলে গেলেন। শচীশবাবু চমকে অশোকের দিকে তাকালেন। সামান্য সময়ের মধ্যেই তাঁর মুখের রং বদলে গিয়েছে।
চিত্ত উত্তেজিত রুদ্ধস্বরে বলে উঠল, তা হলে
অশোক হাত তুলে, চিত্তকে নিরস্ত করে শচীশকে জিজ্ঞেস করল, ছোটপিসিমা যে দলিল করেছেন, সেটা কোথায় আছে, আপনি জানেন?
শচীশের দৃষ্টি অন্যদিকে, নিষ্প্রভ গলায় বললেন, সুধার আলমারিতে অন্যান্য জিনিসপত্রের মধ্যেই ছিল দেখেছিলাম।
অশোক আবার জিজ্ঞেস করল, কতদিন আগে সেই দলিল সইসাবুদ হয়েছিল?
শচীশ একবার অশোকের দিকে তাকালেন, কিন্তু চিত্তর দিকে না। বললেন, সাত-আট দিন আগে।
অশোক শান্ত গম্ভীর অথচ ব্যথিত স্বরে বলল, ছোটপিসিমার কপালে ওই দলিলের সঙ্গেই মৃত্যু লেখা ছিল। অথচ, পিসেমশাই আপনি জানতেন, আপনি চাইলে ছোটপিসিমা আপনাকে সবই দিতে পারতেন। আপনার ছেলেমেয়েদের থেকে, আপনি তাঁর অনেক প্রিয় প্রিয়তম ছিলেন।
শচীশ মজুমদার সহসা শিশুর মতো ফুঁপিয়ে কেঁদে উঠে, দুহাতে মুখ ঢাকলেন।
অশোক বিভ্রান্ত বিস্মিত চিত্তের হাত ধরে টেনে বলল, চল।
চিত্ত আচ্ছন্নের মতো অশোকের সঙ্গে বাইরে বেরিয়ে এল। কয়েক পা চলবার পরেই, চিত্ত দুহাতে অশোকের হাত চেপে ধরে বলে উঠল, অশোক, আমি যে এখনও স্পষ্ট কিছুই বুঝতে পারছি না। তুই আমাকে সব বুঝিয়ে বল। তা হলে আমি যে ভেবেছিলাম ছোটপিসিমার মৃত্যু স্বাভাবিক না, তাই সত্যি?
অশোক সে কথার কোনও জবাব না দিয়ে, চিত্তর হাত টেনে বলল, চল, আমরা কোথাও বসে একটু চা খাই। খেতে খেতে তোকে ব্যাপারটা বলি।
শ্যামবাজারের মোড়ে একটা রেস্তোরাঁয় এক কোণের একটি টেবিলে কফির কাপ নিয়ে অশোক আর চিত্ত বসেছে। অশোক সিগারেট ধরিয়ে বলল, তোর সন্দেহের মধ্যে যে সত্যি ছিল, আমি প্রথমে ঠিক বিশ্বাস করতে পারিনি। মাখনের সঙ্গে কথা বলে, আমার কোনও সন্দেহ হয়নি, যদিও নিজের মনে আমি অনেক আঁক কষাকষি করছিলাম। যদি খুন হয়, তবে মোটিভটার কথা আগে ভাবতে হয়, এবং এক্ষেত্রে শেষপর্যন্ত একটি মাত্র মোটিভই আমার মনে স্থির হয়ে উঠছিল, তা হল ছোটপিসিমার টাকাকড়ি গহনা ইত্যাদি কে পাবে, এবং কোনও লেখাপড়া হয়ে গিয়েছে কি না।
আর একটা কথাও আমার মনে জেগেছিল। কিন্তু তিনি ছিলেন ধর্মপ্রাণা, আশ্রম-টাশ্রমে যেতেন, সে সব ভেবে, অন্য দিকটা ভাবিনি। ভাবতে হল মায়া দাসের কথা শুনে। মায়া দাসের কথা থেকেই প্রথম জানা গেল, ছোটপিসিমা মেজোপিসেমশাইকে ভালবাসতেন; দুজনের মধ্যে, বলতে গেলে সবরকমের সম্পর্ক ছিল। এ ব্যাপার হোস্টেলের সব মহিলারাই জানতেন। কিন্তু ছোটপিসিমা সেটা কখনও স্বীকার করতে চাইতেন না, যে কারণে বেলা ধরের সঙ্গে তাঁর বিবাদ। বেলা ধর এক কথাতেই বুঝিয়ে দিয়েছিলেন, তিনি ভণ্ডামি পছন্দ করেন না, বিশেষ করে যাঁর সঙ্গে তাঁর বন্ধুত্বের সম্পর্ক।
অশোক কফির পাত্রে চুমুক দিল। চিত্ত মন্ত্রমুগ্ধের মতো শুনছে। অশোক আবার বলতে লাগল, তুই সন্দেহ করে বলেছিলি, কিন্তু আমি হলফ করে বলতে পারি মায়া দাস শুধু সন্দেহ করেননি, স্থির জানতেন ছোটপিসিমার মৃত্যু স্বাভাবিক না। সম্ভবত তিনি নিজের চোখে শচীশবাবুকে পরশু রাত্রে ছোটপিসিমার ঘরে ঢুকতে দেখেছিলেন। কিন্তু তিনি এ সব কেলেঙ্কারির মধ্যে জড়িয়ে পড়তে চাননি বলে, কিছুই বলেননি।
হোস্টেলের অন্যান্য মহিলাদের সঙ্গে কথা বলে, দুটো ব্যাপার আমার কাছে পরিষ্কার হয়ে গেল। এক, ছোটপিসিমা মেজোপিসেমশাই, প্রেমিক-প্রেমিকা, গোপনে দুজন দুজনকে ভালবাসেন। দুই শচীশবাবুর সন্তানেরাই ছোটপিসিমার নগদ টাকাকড়ি এবং সোনাদানা যা কিছু সব পাবে।
তারপরেই আমার মনে প্রশ্ন জাগল, দলিল তৈরি হয়েছিল কি? সেটা সঠিক জানবার আগেই, আমরা গেলাম শচীশবাবুর কাছে। ওঁর সঙ্গে আমি কী ভাবে কথা বলব, সেটা আগেই ঠিক করে রেখেছিলাম। দলিলের কথাটা উনি খুব নির্বিকার ভাবে বললেও, মুহূর্তেই বুঝে নিলাম, দলিল হয়ে গিয়েছে। আমার পরবর্তী প্রশ্নেই উনি রেগে উঠলেন। ওঠবারই কথা, সেই ভাবেই আমি কথাটা বলেছিলাম। ওঁর চেঁচামেচিতে মেজোপিসিমা ছুটে এলেন। এবং আমার প্রশ্ন শুনেই থমকে, শান্ত হয়ে গেলেন। তাঁর কথা শুনে, তাঁর স্বামীর চোখের দিকে তাকিয়ে, আমি শুধু এইটুকুই বুঝিনি তিনি মিথ্যে কথা বলছেন, এও বুঝেছি, তিনি তাঁর ভগ্নির এবং স্বামীর গোপন প্রেমের কথা জানতেন, এবং তাঁর ভগ্নি যে স্বামীর দ্বারাই নিহত হয়েছেন, তাও বুঝেছিলেন। শচীশবাবু সেই জন্যই তাঁর স্ত্রীর দিকে অবাক চোখে তাকিয়েছিলেন, তাঁর মনের শক্তি তৎক্ষণাৎ ভেঙে পড়েছিল।
অশোক আবার কফির পাত্রে চুমুক দিয়ে বলল, গরিব মানুষের অভাব একরকম, কিন্তু অভাবগ্রস্ত ভদ্রলোকের চরিত্র আলাদা। লোভ তাঁদের বুদ্ধিবৃত্তিকে বিকৃত করে দেয়। তা না হলে শচীশবাবু এরকম হঠকারিতা করতেন না।
চিত্তর চোখমুখ এখন জ্বলছে। জিজ্ঞেস করল, হঠকারিতাটা কী?
অশোক বলল, ক্লিন কিলিং।
কী ভাবে?
সেটা ঠিকমতো বর্ণনা করা আমার পক্ষে সম্ভব না। তবে আমার ধারণা, ছোটপিসিমার সঙ্গে শচীশবাবুর নিয়মিত দৈহিক সম্পর্কও ছিল। কিন্তু ছোটপিসিমা বোধহয় শুচিবায়ুগ্রস্ত, শোবার বিছানায় তিনি প্রেমিকের সঙ্গে মিলিত হতেন না। মেঝেয় শুতেন। পরশু রাত্রে তাঁরা বোধহয় মিলিতও হয়েছিলেন, এবং তারপরে
চিত্ত রুদ্ধস্বরে জিজ্ঞেস করল, তারপর?
সুখে ক্লান্ত আচ্ছন্ন প্রেমিকাকে অল্পায়াসেই মারা যায়, বিশেষত যাঁর ব্রংকিয়াল প্যাঁচ আছে, নিশ্বাসের কষ্ট আছে, সেই অবস্থায় তাঁর বুকের ওপর চেপে থেকে, গলায় অল্প মর্দনেই
অশোক কথাটা শেষ করল না। চিত্ত উত্তেজনায় কথা বলতে পারছে না। অশোক আবার বলল, তবু ছোটপিসিমার বুক খোলা রেখে শচীশবাবু মাখনের ওপর দোষ চাপাবার একটা চেষ্টা করেছিলেন, যেন তেল মালিশ করতে করতেই, একটা কিছু ঘটে গিয়েছে।
চিত্ত ফুঁসে উঠে বলল, শচীশ মজুমদারকে আমি ফাঁসিকাঠে তুলব।
অশোক একটু হেসে বলল, সে সুযোগ ছোটপিসিমার দাহ হবার সঙ্গে সঙ্গেই শেষ হয়ে গিয়েছে। তা ছাড়া, আমার মনে হয়, মেজোপিসিমা বা পিসেমশাই, দুজনের কেউ হয়তো আত্মহত্যা করতে পারেন।
চিত্ত চমকে উঠে শব্দ করল, অ্যাঁ!
অশোক বলল, হ্যাঁ, পাপের প্রতিক্রিয়ার এই তো সবে শুরু।
চিত্ত অশোকের মুখের দিকে নির্বাক হয়ে তাকিয়ে রইল।

মেলার নিশি
মেলায় পৌঁছতে পৌঁছতে সন্ধে পার হয়ে গেল। আকাশে পূর্ণ চাঁদ। বসন্ত পূর্ণিমা। আজ দোলের রাত্রি। মেলার কাছে এসে যখন পৌঁছলাম, পুব দিকের গাছগাছালি, বাঁশঝাড়ের মাথায়, পূর্ণ চাঁদ তখনও যেন তেমন উজ্জ্বল হয়ে ওঠেনি। গোল সোনার পাতে, তখনও ঈষৎ তামাটে ছাপ। জ্যোৎস্নার যেমন ফিকি ফোটে, আলো এখনও সেরকম স্পষ্ট হয়নি। এ আলো যেন কেমন অস্পষ্ট, ছায়া ছায়া, রহস্যময়। তবে, আকাশে কুয়াশার আভাস বা একটুও মেঘ নেই। চাঁদের আলোয় ফিনিক ফুটতে দেরি নেই।
চারদিকের পরিবেশটাই কেমন আলো-আঁধারিতে ভরা। তার কারণ, চারদিকেই গাছপালা। যেখানে এসে মোটরবাস থেকে নামলাম, সেখানে রাস্তার ধারে, অস্পষ্ট ছায়ায় অনেকগুলো সাইকেলরিকশা দাঁড়িয়ে আছে। গাছের তলায়, আলো-আঁধারিতে, দু-তিনটে খালি বাস। যাত্রী নিয়ে এসেছে। এখন আবার এখান থেকে ফিরতি যাত্রী নিয়ে যাওয়ার অপেক্ষা। খালি গাড়ি নিশ্চয়ই ফিরিয়ে নিয়ে যাবে না। তবে, এ মেলা থেকে ফিরতি যাত্রী পেতে পেতে রাত হবে। যারা এসেছে, এখন তারা কেউই ফিরবে না।
এক দিকের গাছতলায় দেখা গেল কতগুলো জোয়াল নামানো গোরুর গাড়ি। জোয়াল-মুক্ত বলদগুলোকে গাড়ির সঙ্গেই দড়ি বেঁধে রেখেছে। কোনও কোনও বলদের মুখের সামনে খড়। পথ চলার পরে বিশ্রাম এবং খাওয়া। আশেপাশে কিংবা দূর-দূরান্তের গ্রামের মানুষেরা এসেছে।
সব মেলাতেই যা শোনা যায়, এখানেও সেই মাইকের প্রচণ্ড কলরব। গান তো আছেই। তার সঙ্গে আছে, সার্কাসের খেলার ঘোষণা, জাদু আর নানা ইন্দ্রজালের খেলা দেখবার ডাকাডাকি, নকল বাঘের হাঁকড়ানি, বিচিত্র এবং উকট যান্ত্রিক শব্দ। সবই দর্শকদের আকর্ষণের জন্য। মেলার ভিড়ের মধ্যে ঢোকবার আগেই দেখতে পাচ্ছি হ্যাজাকের আলো, বাতাসে ধুলো উড়ছে। ধুলো উড়ছে মানুষের পায়ে পায়ে। বিজলি বাতির কোনও চিহ্ন নেই। কাছে কাছেই একটা মাপজোক করা তৈরি শহর থাকলেও, মেলার এই তল্লাটে এখনও বিদ্যুৎ এসে পৌঁছয়নি।
নানাবিধ শব্দ চিৎকার গান আলো, যা-ই থাক, মেলাটা কোনও দিক দিয়েই যেন শহুরে হয়ে উঠতে পারেনি। বিশাল প্রান্তর জুড়ে, ঘন এবং নিবিড়, আম লিচুর বাগান। আঁশশ্যাওড়া বুনো বাবলার ঝাড়। এখানে ওখানে কয়েকটা পুকুর। তার মধ্যেই মেলা। পুরোপুরি গ্রামীণ, কিংবা বলা যায়, যেন ঘন গাছপালায় ঘেরা, একটি বন্য পরিবেশের মেলা।
মেলায় ঢোকবার প্রধান রাস্তাটার দুপাশেই যা দোকানপাট রয়েছে। মেলায় যেমন দোকানপাট থাকতে হয়, তার সবই আছে। তার মধ্যে মনোহারি আর খাবারের দোকানই বেশি। ভিড়ও সে সব দোকানেই বেশি। মেয়েদের ভিড় মনোহারি দোকানে। যত পুরনো সিঁদুর আলতা হোক, যত মান্ধাতা আমলের হিমানী পাউডার হোক, মেলার জিনিসের ঝলক যেন বেশি। খাবারেরও তা-ই। বড় বড় কাঠের বারকোশে করে, থরে থরে সাজানো রয়েছে। খাজা গজা মণ্ডা জিলিপি। গামলা ভরে পানতুয়া রসগোল্লা। কাঁচা পথের পায়ে পায়ে ধুলো উড়ে প্রলেপ পড়ে যাচ্ছে। তা পড়ুক, তবু দেখ, কর্তা যেমন সাগ্রহে খাচ্ছে, গিন্নিটিও ঘোমটার আড়ালে কম খাচ্ছে না। কেবল যে মণ্ডা-মিঠাইয়ের দোকান, তা না। ভাতের হোটেলও আছে। ডাল-তরকারি মাছ-ডিম মাংস যা চাইবে, সব পাবে। এমনকী যাকে বলে রেস্টুরেন্ট, যেখানে চপ কাটলেট পাওয়া যায়, তাও মিলবে। খুবই স্বাভাবিক। এ মেলা তো কেবল আশেপাশের দু-চার গাঁ-ঘর নিয়ে নয়। বহু দূর-দূরান্তর থেকে তোক আসে, দু-চারদিন থাকে। সবাই কিছু পুঁটলিতে চাল-ডাল বেঁধে নিয়ে আসে না। আমার মতো যাযাবর যাত্রীও আছে, যারা ঘাড়ে বয়ে কিছু নিয়ে আসে না। তাদের তো একটা ব্যবস্থা চাই। যদিও অবিশ্যি, আমার যাযাবর বৃত্তি এক রাত্রের মেয়াদি। এখানকার অন্ন হয়তো আমাকে গ্রহণ করতে হবে না।
এই সব দোকানের ফাঁকে ফাঁকে আছে, বেলোয়ারি চুড়ির দোকান। পাশে পাশে নানারকম কাচের মালা, পুঁতির হার। পুতুলের দোকানও মেলাই। যেমন পুতুল খুঁজবে, সবই পাবে। মাথা কাঁপানো বুড়োবুড়ি থেকে ঠাকুর-দেবতা। এর মধ্যে যদি কারোর শখ হয় ফটো তোলার, তার ব্যবস্থাও আছে। রং-বেরঙের সিনসিনারি খাঁটিয়ে ফটোওয়ালা তার যন্তর নিয়ে বসে আছে।
এইসব দোকানপাটের গা ঘেঁষে, যেখানে একটু বেশি জায়গা পাওয়া গিয়েছে, সেখানেই সার্কাস আর ইন্দ্রজালের তাঁবু পড়েছে। মাইকের চিৎকারে, সেখানে দাঁড়ায় কার সাধ্যি। সে কথা বললে অবিশ্যি হবে না। দাঁড়াবার সাধ্যি অনেকেরই আছে। তাঁবুর সামনে গিজগিজে ভিড় দেখলেই সেটা বোঝা যায়। একমাত্র আমার মতো লোকেরই যা কানে পোকা পড়ে। অতএব তফাতে থাকাই ভাল।
কিন্তু এ সব হচ্ছে মেলার বহিরঙ্গ। এই হ্যাজাকের আলোর ঝলকানি, কেনাকাটা, খাওয়া-দাওয়া, হইচই, খেলা দেখা, মাতামাতি ফুর্তি। এটা আসল মেলা না। আসল মেলা, বহুদূর বিস্তৃত গাছতলার ছায়ায় ছায়ায়, কিংবা ছায়ার বাইরে জ্যোৎস্নার আলোয়। সেখানে হ্যাজাকের আলো নেই, কেনাকাটা নেই। সেখানে কেউ জ্বেলেছে হ্যারিকেনের আলো, কেউ প্রদীপ অথবা মোমবাতি। যার সঙ্গতি আছে, সে কারবাইডের আলো। যাদের তা জোটেনি, তারা কাঠের আগুন জ্বালিয়েছে। যার সেটুকুও জোটেনি, সে কিছুই জ্বালেনি। আশেপাশের দশজনের আলোয়, যেটুকু দেখতে পাওয়া যায়, তাতেই তার কাজ চলেছে। তা ছাড়া জ্যোৎস্নার আলো তো কেউ কেড়ে নেয়নি। গাছতলার বাইরে, চাঁদের আলো এখন রুপালি হয়ে উঠেছে।
সেখানে কিছুই স্পষ্ট নয়, সবই যেন ছায়া ছায়া। আবার সবই স্পষ্ট, সবই যেন দেখা যায়। এই বিশাল বাগান, কোথাও আঁশশ্যাওড়া নিশিন্দার ঝোঁপ, বেঁটে বাবলার ঝাড়, সর্বত্র যেন এক কী রহস্যের মেলা বসেছে।
আমি সেই আসল মেলার মধ্যে গিয়ে ঢুকলাম।
গিয়ে দেখলাম, সেখানে সকলের আলাদা আলাদা আসর। কেউ পেতেছে শতরঞ্চি, কেউ হোগলা মাদুর। কাঁথাও পেতেছে কেউ কেউ। যে কিছু খড়-পাতা জোগাড় করতে পেরেছে, তাই বিছিয়ে, তার ওপরে কাঁথা-মাদুর পেতে, গদি করে নিয়েছে। যার যেমন জুটেছে, ভেঁড়াখোঁড়া আস্ত, সে সেইরকম পেতেছে। যার তা জোটেনি, তার ধরিত্রীর আসন আছে। ঘাসের আস্তর না পাওয়া গেলে, মাটির ওপরেই আসর নিয়ে বসেছে।
হঠাৎ দেখলে মনে হয়, কেউ কেউ সংসার ছড়িয়ে বসেছে। সে কথা মিথ্যা না। মাটি খুঁড়ে উনোন করে, ভাতের হাঁড়ি বসেছে দেখতে পাচ্ছি। হাঁড়ির মুখে টগবগ করে ফুটছে। গেরস্থ বউ হাত নেড়ে তুলে, ভাত টিপে দেখছে। পাশেই কাত হয়ে শুয়ে, শিশুটি ঘুমোচ্ছে। অঘোর ঘুম, ঢাকা দেবারও দরকার হয়নি। এক বর্ষীয়সী বসে বসে কুটনো কুটছে। আর একটু ফারাকে বসে, এক পুরুষ, চোখ বুজে একতারা বাজাচ্ছে। সুর মেলাবার চেষ্টা করে গাইছে, গুরু, অবুঝ বুঝি, তোমায় খুঁজি, খুঁজে তো আর পাই না।
সব জায়গায় এরকম রান্নার ব্যবস্থা নেই। অনেক জায়গায় কেবল গানের আসর। খোল বাজছে, করতাল বাজছে, গান চলেছে, গুরুর নাম করেছি সার, গুরুর নামেই পার।
যেখানেই যাই, কেবল গুরুর নাম শুনি। কেউ ফিরে তাকায়, কেউ চেয়েও দেখে না। সব আপন আপন মনে আছে। যেন ধ্যানে আছে। আবার অন্যরকমও আছে। মাথায় বাঁধা চুড়ো করে চুল। মুখভরতি দাড়ি। কাছা নেই, একটি বস্ত্র কোমরে জড়ানো। আর একখানি গায়ে। এদের আসরে আলো নেই, বসবার জন্য কিছু পাতা নেই। গাছে হেলান দিয়ে বসে, একতারা বাজিয়ে, ঘাড় নেড়ে নেড়ে গান করছে। জ্যোৎস্নার আলোয় দেখি, তাদের কারোর কারোর দাড়ির ভাঁজে হাসি। ভুরু নাচে গানের তালে তালে। গান করে
গুরু তুই পাবি কোথা যেথা সেথা
জেনে তাঁর পথের খবর খুঁজে মরবি বেরথা!
গাইতে গাইতে, হাসতে হাসতে হাতছানি দিয়ে ডাকে। নিজের পাশের জায়গাটি ইশারায় দেখায়। যেন ডেকে বসতে বলে। মনে হয়, সবাই যেন কোন এক অজ্ঞাত জগতে রয়েছে। এখানে দেহ নিয়ে বসে আছে। একতারার সঙ্গে অনেকে ডুগিতেও ডুগ ডুগ করে তাল দিচ্ছে।
সব জায়গায় যে এমন গানের আসর, তা-ইনা। কেউ কেউ নিজেদের মধ্যে বসে, কী সব কথাবার্তা বলছে। সকলেই নিজেদের নিয়ে রয়েছে।
সব জায়গায় যে কেবল একতারা ডুগি বাজে, খোলকরতাল বাজে, তা নয়। কোনও গাছতলায় হয়তো কাঠের আগুন জ্বলছে। সেখানে মাটিতে ত্রিশূল পোঁতা। ত্রিশূলে সিঁদুর লাগানো। সামনে ধ্যানস্থ ভৈরবী বসে। গেরুয়া রঙে তার শাড়ি ছোপানো। কপাল সিন্দুর-চর্চিত। কোথাও বা ছাইভস্ম মাখা, খালি-গা, সাধুর দল। সেখানে হাতে হাতে কলকে ফিরছে।
এরা কেন এ মেলায়, তা বুঝতে পারি না। তবে মেলা বলে কথা। কারোর আসতে মানা নেই। তাই এসে আসর জমিয়ে বসেছে।
এ হল কর্তাভজাদের মেলা। লোকে বলে ঘোষপাড়ার মেলা। জায়গার নাম ঘোষপাড়া, সেই হিসাবে ঘোষপাড়ার মেলা। দোলের মেলা। আসলে সতী মায়ের থান। কর্তাভজা সম্প্রদায়ের সকলেই আউল। এ হল আউলদের মেলা।
আউলরা বলে, যিনি ছিলেন শ্রীচৈতন্য, জন্মান্তরে তিনিই আউলচাঁদ। জন্ম তাঁর সতী মায়ের গর্ভে। সতী মায়ের এক সময়ে ভারী ব্যায়ো হয়েছিল। অন্য রূপে, অন্য পরিচয়ে, আউলচাঁদ তখন এখানে। তিনি এসে সতী মাকে শোয়ালেন ডালিম গাছের তলায়। কাছে এক জলাশয়, নাম তার হিমসাগর পুকুর। সেই পুকুরের পাঁক নিয়ে এসে, সতী মায়ের অঙ্গে লেপে দিলেন। দূররোগ্য ব্যাধি থেকে সতী মা বাঁচালেন। তখন মহাপুরুষের শক্তি দেখে, সতী মা আর তাঁর স্বামী রামচরণ পাল, মহাপুরুষের শিষ্য হলেন। তাঁর সেবাযত্ন করলেন। মহাপুরুষ এখানেই রয়ে গেলেন, দেহ রাখলেন। তার আগে ঘোষণা করে গেলেন, তিনি আবার সতী মায়ের গর্ভে জন্ম নিয়ে আসছেন। এসেছিলেনও।
আউলদের ঈশ্বরের রূপ কী? বাউলদের মতোই, তাদের কোনও ঈশ্বর নেই। বাউলদের দেহবাদ বা মহাসুখবাদ তাদের আছে কি, তা জানি না। তবু এদের দেখলে, কেমন যেন বাউলদের কথাই মনে পড়ে। এরা গুরুকে বলে কর্তা, শিষ্যকে বলে বরাতী। গুরুই এদের ধ্যান-জ্ঞান, গুরুই একমাত্র পূজ্য। সেজন্য এদের কর্তাভজাও বলে।
হিমসাগরের সম্পর্কে প্রবাদ, সেই জলে স্নান করলে, স্নান করে দণ্ডী খেটে ডালিমতলায় গিয়ে হত্যে দিলে, অন্ধ দৃষ্টি ফিরে পায়। বোবার মুখে কথা ফোটে। বিকলাঙ্গ সুস্থ হয়। যাবৎ ব্যাধির আরোগ্য ঘটে।
আমি এসেছি আউল মেলায়। আউলদের দেখতে, আউলদের গুরুনামের গান শুনতে। খোলা আকাশের তলায়, এই জ্যোৎস্না রাত্রে, বিশাল বাগানের আলো-আঁধারিতে, আমি যেন কেমন মোহাবিষ্ট হয়ে পড়ছি। একদিকে জ্যোস্নার আলো। যেন আলোর প্লাবন। আর একদিকে ছায়া আবছায়া অস্পষ্ট একটা রহস্যে দুলছে।
ঘুরতে ঘুরতে, আমি এক সময়ে হিমসাগর পুকুরের ধারে এসে দাঁড়ালাম। চাঁদের আলোয় দেখলাম, সেখানে নর-নারীর ভিড়। বাঁধানো ঘাটের সিঁড়ি দিয়ে সবাই ওঠা-নামা করছে। যারা উঠে আসছে, তাদের সর্বাঙ্গ ভেজা। স্নান করে উঠে আসছে। এই ঘাট থেকেই, সবাই দণ্ডী কাটতে আরম্ভ করেছে। অন্ধ, খঞ্জ, বধির, মূক, বিকলাঙ্গ, সকলেই দণ্ডী কেটে চলেছে। উপুড় হয়ে, সাষ্টাঙ্গে শুয়ে, হাতের দাগ দিয়ে, চলেছে। তাদের সঙ্গে সঙ্গে লোক। যে সব বিকলাঙ্গ দণ্ডী কাটতে পারছে না, তাদের জোর করে কাটানো হচ্ছে। এদের মধ্যে কি উন্মাদও আছে? দু-একজনকে যেন ছপটি মেরে, দণ্ডী খাঁটিয়ে নিয়ে যাওয়া হচ্ছে। অদ্ভুত গোঙানি আর চিৎকার শোনা যাচ্ছে।
আমি এ সব মাহাত্ম্য বুঝি না। দণ্ডী খাটা দলের পথ ধরে মূল মন্দিরের প্রাঙ্গণে এসে দাঁড়ালাম। সেখানে নরনারীর ভিড়। অনেকে বসে আছে। অনেকে হত্যে দিয়ে মাটিতে পড়ে আছে। এ সবই হল আরোগ্যের জন্য, আকাঙ্ক্ষা পূরণের জন্য মানত।
ডালিমতলাতেই বেশির ভাগ মেয়ে-পুরুষ হত্যে দিয়েছে। এই ডালিম গাছ নাকি সেই ডালিম গাছ, যেখানে সতীমা আরোগ্যলাভ করেছিল। দেখলাম, ডালিম গাছের ডালে ডালে ঢিল বেঁধে ঝুলিয়ে দিয়েছে। মানত করে দিল বেঁধে দিলে নাকি মনস্কামনা পূর্ণ হয়।
যারা হত্যে দিয়েছে, তারা অনেকে মাথা কুটছে। বিচিত্র রকমের গোঙানির শব্দ উঠছে। মাঝে মাঝে জয়ধ্বনি শোনা যাচ্ছে। কারা যেন চারদিক থেকে বাতাসা বৃষ্টি করছে। সেই বাতাসা নেবার জন্য, অনেকে ঝাঁপিয়ে পড়ছে, কাড়াকাড়ি করছে। এত ভিড়ের মধ্যে দাঁড়িয়ে থাকা যায় না।
অন্য দিকে সরে যাব বলে ফিরতে গিয়ে থমকে দাঁড়ালাম। ডালিম গাছের ঝোঁপ ঘেঁষে দুটি চোখের দিকে আমার চোখ পড়ে গেল। আমার চোখে কৌতূহলিত জিজ্ঞাসা। আমি দেখছি, দুটি আয়ত টানা চোখ। চোখের তারা কাঁপিয়ে, ভুরু নাচিয়ে, আমাকে যেন কিছু ইশারা করল।
কিন্তু আমাকেই কি? আমি পিছন ফিরে, ডাইনে বাঁয়ে দেখলাম। কাউকে সেদিকে তাকিয়ে থাকতে দেখলাম না। ভিড়ের মধ্যে, সকলেই আপনাতে আপনি মগ্ন। আমি আবার সেই চোখের দিকে তাকালাম। দেখলাম, সেই উজ্জ্বল চোখের দৃষ্টি আমার চোখের ওপর। আবার কালো তারা দুটিতে ঝিলিক হেনে উঠল। ভুরু নাচিয়ে কী যেন ইশারা করল।
কৌতূহলিত জিজ্ঞাসার সঙ্গে আমার মন জুড়ে বিস্ময়। আমি আবার সন্দিগ্ধ হয়ে উঠলাম। পিছনে, আশেপাশে ফিরে তাকালাম। সকলেই অন্যমনস্ক, নিজের নিজের ভাবনায় রয়েছে। সেই চোখ দুটির দিকে কারোর দৃষ্টি নেই। কিন্তু ওই অচেনা চোখ দুটি আমাকে কীসের ইশারা করছে। আমি ঠিক দেখেছি তো! নাকি এই মেলার নিশি আমাকে সম্মোহন করছে!
আমি আবার সেই চোখের দিকে তাকালাম, এবং আবার সেই উজ্জ্বল কালো তারায় ঝিলিক, ভুরু কাঁপানো। যেন আমাকে একটা কী ইশারা করছে। কিন্তু কেমন করে সম্ভব? ওই চোখ দুটি যার, সে তো আমার অচেনা। আমি তার দিকে ভাল করে তাকালাম। মুখোনি ঈষৎ লম্বা, শ্যামবর্ণ।
মাথার চুল এলো করা, মুখের দুপাশ দিয়ে ছড়িয়ে পড়েছে। রুক্ষু চুলের গোছা, কপালে মুখে একটু ছড়িয়ে পড়েছে। ঘাড়ের পাশ দিয়ে, চুলের গোছা পিঠে এলিয়ে পড়েছে। মাঝখানের সিথি অস্পষ্ট। সিঁদুর আছে কি না, বুঝতে পারছি না।
ডালিম ঝোঁপের আড়াল থেকে, তার শরীর খানিকটা বেরিয়ে আছে। বয়স অনুমান করতে পারি না। দেখে মনে হচ্ছে, সে যুবতী। অনেকটা গ্রাম্য যুবতীর মতো তাকে দেখাচ্ছে। লাল জামা আর খয়েরি রঙের শাড়ি তার পরনে। শাড়িটি নিতান্ত আটপৌরে ধরনের পরা। জামাকাপড়ের গোছগাছ, একটু যেন অবিন্যস্ত। তার স্বাস্থ্য তেমন উদ্ধত না, আবার নও না। কিন্তু সে যে স্বাস্থ্যবতী, তার শরীর দেখে বোঝা যাচ্ছে। আমি তার একটি হাত দেখতে পাচ্ছি। সেখানে কয়েক গাছা কাচের চুড়ি ছাড়া, আর কিছুই নেই। গলায় বা কানে, কোথাও কোনও অলঙ্কার নেই। ভুরু দুটি টানা এবং সরু, হঠাৎ দেখলে, গাঢ় করে আঁকা মনে হতে পারে। তার নাক সরু, প্রায় টিকোলো। সেই তুলনায়, ঠোঁট দুটি যেন একটু মোটা, এবং তাতেই যেন মুখের একটি বিশেষ শ্ৰী এনে দিয়েছে। মন্দিরের গায়ে, পাথরের মূর্তির মতো।
ডালিম গাছের আড়াল থেকে, সে যেন শরীরটিকে একটু বাঁকিয়ে, ঝুঁকে দাঁড়িয়ে আছে। আমি দেখতে পাচ্ছি, সে যেন উদগত হাসি চাপবার জন্য ঠোঁট টিপে আছে, নাসারন্ধ্র কাঁপছে। তার কালো চোখের তারা, আমার চোখের দিকে। আমি দেখছি বলেই, তার দৃষ্টি যেন স্থির। এখন সে ভুরু নাচিয়ে কোনওরকম ইশারা করছে না।
সহসা মনে হল, পাগল নয় তো! অস্বাভাবিক কিছুই না। এখানে কত রকমের নর-নারী আসে। ও মুখ আমার চেনা নয়। কোনও দিন দেখিনি। অথচ তার ভাবভঙ্গি, অবাক আর কৌতূহলিত করে তোলবার মতো। সে যে-ই হোক, আমার কিছু যায় আসে না। কৌতূহল নিবৃত্ত করা ছাড়া, আমার কিছু করবার নেই। আমি একবার চারপাশে তাকিয়ে দেখে নিলাম, এ মুহূর্তে, আমাকেই কেউ বিশেষভাবে লক্ষ করছে কিনা। কারণ, এভাবে একটি যুবতাঁকে বিশেষ ভাবে নিরীক্ষণ করে দেখাটা, আমি খুব স্বাভাবিক মনে করি না। অভ্যস্তও নই, শোভনীয়ও নয়। কিন্তু দেখলাম, আমাকে কেউই লক্ষ করছে না। কেবল আমাকে বলে নয়, সেই যুবতীটিকেও কেউ বিশেষ ভাবে লক্ষ করছে না।
ফিরে যাবার আগে, আমি আর একবার তার দিকে ফিরে তাকালাম। অবাক হয়ে দেখলাম, সে সেখানে নেই। যাক, তা হলে ভুলই দেখেছিলাম। সে নিশ্চয় অন্য কারোকেই ইশারায় ডেকেছিল। ডেকে নিয়ে, সরে গিয়েছে। এই ভেবে যখন বাঁ-দিকে ফিরতে গেলাম, তখন আবার সেই চোখ দুটি আমি দেখতে পেলাম, এবং সেই চোখের দৃষ্টি আমার দিকেই নিবদ্ধ। ডালিম গাছের আর একটা অংশে সে সরে এসেছে। সেদিকে একটা শুকনো ইট বের করা দালানের মতো রয়েছে, সেই দালান সংলগ্ন বারান্দার পাশে ডালিম গাছের একটু আড়ালেই সে দাঁড়িয়ে রয়েছে। বুঝতে অসুবিধা হল না, আমার অন্য দিকে লক্ষ করার অবসরে, সে ডালিম গাছের পিছন দিয়ে ঘুরে, এদিকটায় এসে দাঁড়িয়েছে। এখন সে আমার আরও কাছে। আমি এখন তাকে আরও স্পষ্ট দেখতে পাচ্ছি। স্পষ্টই দেখলাম, সে দুবার ভুরু কাঁপিয়ে, আমাকে যেন কিছু ইশারা করল। অথবা যেন আমাকে কিছু জিজ্ঞাসা করছে। এখন তার চোখের ঝিলিক, ঠোঁটের কোণে হাসি, আমি স্পষ্ট দেখতে পাচ্ছি।
আমার কী করণীয়, কিছুই বুঝতে পারলাম না। ব্যাপারটাকে যদি এক ধরনের পাগলামিও মনে করি, তবু এ ধরনের পাগল থাকতে পারে বলে আমি বিশ্বাস করতে পারি না। এরকম পাগলামি কি কেউ করতে পারে? অবিশ্যি, আমার জীবনের অভিজ্ঞতা থেকে বলতে পারি, বাস্তব ব্যাপারটা খুবই অদ্ভুত। আমরা যাকে অসম্ভব এবং অপ্রাকৃত ঘটনা বলে জানি, বাস্তব জীবনে তার অনেক কিছুকেই সত্যি বলে জানতে পেরেছি। আমাদের বাস্তব বোধ অনেক ক্ষেত্রেই তৈরি এবং সীমিত। জীবনের বাস্তব ক্ষেত্রে, সে বাস্তবের অভিজ্ঞতা মেলে না।
তথাপি আমি বুঝতে পারছি, এ ক্ষেত্রে আমার করার কিছুই নেই। আমার মনের প্রকৃতি এমন নয় যে, এগিয়ে গিয়ে, এই অদ্ভুত যুবতীটিকে জিজ্ঞেস করি, সে আমাকে কিছু বলতে চায় কী না। কী চায় সে আমার কাছে? এরকম আচরণই বা করছে কেন? সে সব কোনও কিছুই না করে, তার চোখে চোখ রেখে, আমি ভ্রুকুটি করলাম। তৎক্ষণাৎ সে নিঃশব্দে হেসে উঠল। আমি তার ঝকঝকে সাদা দাঁতের ঝিলিক দেখতে পেলাম। তার এই হাসিমুখ অদ্ভুত। সুন্দর কি না বলতে পারব না, কিন্তু হাসিতে যেন বিদ্যুতের ঝলক। মনে হল, আমার কুটিকে বিদ্রূপ করার জন্যই যেন সে এভাবে হেসে উঠল। তার পরেই দেখলাম, সে এক পা এগিয়ে এল।
আমি চমকে উঠলাম। তাড়াতাড়ি আমি আমার চারপাশে আবার তাকিয়ে দেখলাম। ঘটনাটা কেউ লক্ষ করছে কিনা, ভেবে আমি যেন কেমন আড়ষ্ট হয়ে উঠলাম। বুঝতে পারিনি, আমার কুটি করা মানেই, এই রহস্যময়ী অদ্ভুত যুবতীটির বিচিত্র খেলার ব্যাপারটাকে এক ধরনের খেলাও বলা যায়) সঙ্গে আমিও জড়িয়ে পড়ছি। আমার এমন কোনও কিছুই করা উচিত না, যাতে বোঝা যায়, আমি তার এই উদ্ভট আচরণের জন্য বিন্দুমাত্র বিচলিত হয়েছি। নিতান্ত উদাস থেকেই আমার সে কথা বুঝিয়ে দেওয়া উচিত। আমার চারপাশে এত লোক, তাদের কথা আমি ভুলে যেতে পারি না। এবং তারা আমার অপরিচিত হলেও, তাদের মনে কোনও ভুল সৃষ্টি করতে পারি না।
আমার ভাগ্য ভাল যে, আমাকে কেউই লক্ষ করছে না। মন্দিরের সামনে সকলেই সতী মায়ের সিন্দুরচৰ্চিত ছবি দেখতে ব্যস্ত। লুটের বাতাসা কুড়োতে ব্যস্ত। অথবা যারা হত্যে দিয়ে আছে, তারা অনেক বেশি আকর্ষণীয়।
যুবতীটি আরও এগিয়ে আসবে কিনা, সেই ভেবেই আমি ভয় পাচ্ছিলাম। দেখলাম, সে আর এগোয়নি। এক পা এগিয়েই থমকে দাঁড়িয়ে পড়েছে। এবং আমার দিকে সেই ভাবেই তাকিয়ে আছে। অস্বীকার করতে পারব না, আমার ভিতরে একটা তীব্র কৌতূহলের আলোড়ন চলেছে। এখন এক পা এগিয়ে আসায়, তার সমস্ত শরীরটাই আমি দেখতে পাচ্ছি। তার সমস্ত শরীরটা যেন এখন আরও উজ্জ্বল হয়ে উঠেছে। সে ঠিক ঋজু হয়ে দাঁড়িয়ে নেই। তার ক্ষীণ কটিতে যেন একটা মোচড় লেগেছে, এবং স্বভাবতই প্রশস্ত নিতম্বে যেন একটা ঢেউ জেগে আছে। তার সমস্ত শরীর এবং ভঙ্গির মধ্যে একটি বিশেষ আকর্ষণ ফুটে রয়েছে।
তা হোক। আমার পক্ষে একটি অচেনা যুবতীর এরকম অদ্ভুত আচরণের রহস্য ভেদ করা সম্ভব না। যদিও তার দিক থেকে চোখ ফেরাব ভাবলেই ফেরানো যায় না। মনুষ্যচিত কৌতূহল এবং জিজ্ঞাসা আমারও আছে। এবং সত্যি কথা বলতে কী, তার চোখ, হাসি এলানো রুক্ষ চুল, যৌবন এবং ভঙ্গি, আমার মস্তিষ্কের কোথায় যেন বিধে যাচ্ছে। তার আশেপাশে অনেক নরনারী। তার চার পাশ দিয়েই অনেকে যাতায়াত করছে। কিন্তু সে আমার চোখের সামনে যেন স্থির বিদ্যুতের মতো দাঁড়িয়ে আছে।
থাকুক, আমি আবার পিছন ফিরতে গেলাম। সেই মুহূর্তেই, দ্রুত পায়ে সে একেবারে আমার কাছে এসে পড়ল। আমি তার কাচের চুড়ির ঝনাৎকারও শুনতে পেলাম। দেখেই, বিদ্যুৎপ্রবাহের মতো যেন আমার ভিতরে কিছু খেলে গেল। আমি থমকে দাঁড়িয়ে পড়লাম। কিন্তু সে দাঁড়াল না। আমার সঙ্গে কথাও বলল না, বা গায়ে কোনওরকম ধাক্কাও দিল না। আমাকে চমকে দিয়ে, সে এই মন্দির প্রাঙ্গণের বড় দেউড়ির দিকে এগিয়ে গেল। যদিও দেউড়ি বলতে কিছুই নেই। কোনও কাঠের পাল্লা বা চৌকাঠ, কিছুই নেই। অনেকদিন আগেই হয়তো তা ভেঙে গিয়েছে। এখন শুধু দুপাশে ইট বের করা পুরনো পাঁচিল, মাঝখানটা ফাঁক।
আমি দেখলাম, যুবতীটি বেরিয়ে যাবার মুখে পাঁচিলের গা ঘেঁষে দাঁড়িয়ে আছে। সে এখন ঘাড় বাঁকিয়ে, অনেকটা যেন চোখের কোণে কটাক্ষ করে আমার দিকে তাকিয়ে আছে। তার সুন্দর ঝকঝকে সাদা দাঁত আবার দেখা যাচ্ছে। ঠিক বুঝতে পারছি না, নিঃশব্দ হাসিতে তার শরীর কাঁপছে কিনা। তার সামনে দিয়ে লোক চলাচলের জন্য, সে প্রায়ই ঘাড় এদিক-ওদিক করে আমাকে দেখছে।
আমি কী করব, বুঝে ওঠার আগেই, আমি তার কাচের চুড়ি পরা একটা হাত উঠতে দেখলাম। চোখেরই বিভ্রম কিনা বুঝতে পারলাম না, মনে হল সে আমাকে হাতছানি দিল। সেই সঙ্গে তার ঘাড়ও দুলে উঠল। মনে হল, ঘাড় দুলিয়ে সে আমাকে ডাকল, এবং তারপরেই সে দেউড়ি পেরিয়ে, বাঁদিকে চলে গেল। পাঁচিলের আড়ালে হারিয়ে গেল।
আমি যেখানে দাঁড়িয়েছিলাম, সেখানেই দাঁড়িয়ে রইলাম। প্রথমেই আমার মনে হল, যাক বাঁচা গেল। সে নিজের থেকেই চলে গিয়েছে। আমাকে একটা অদ্ভুত অবস্থার হাত থেকে নিষ্কৃতি দিয়েছে। আমি আবার মন্দিরের প্রাঙ্গণের নানা দৃশ্যেই মনোনিবেশ করার চেষ্টা করলাম। যদিও, এই আশ্চর্য ঘটনার রেশ আমার মন থেকে হারিয়ে গেল না। যুবতীটিকে আমি একেবারে ভুলে যেতে পারলাম না। মন্দির প্রাঙ্গণে মনোনিবেশ করতে গিয়ে, সেদিকে আমার তেমন মনোযোগ এল না। ব্যাপারটা কী হতে পারে, সেটাই আমার মস্তিষ্কের মধ্যে ঘোরাফেরা করতে লাগল। কৌতূহলটা একেবারে শেষ হয়ে গেল না।
আবার আমার মনে জিজ্ঞাসা জাগল, যুবতীটিকে কি আমি চিনি? আমার স্মৃতির মধ্যে কোথাও, ওরকম একটি মেয়েকে খুঁজে পেলাম না। আমি যে পরিবেশের মানুষ, সেখানে ও ধরনের প্রায় একটি গ্রাম মেয়ের অবস্থান সম্ভব না। অথচ, কিছুক্ষণ ধরে, আমি তার যে আচরণ দেখলাম, সেটা নিশ্চয় স্বপ্ন না। আমি যা দেখেছি, ঠিকই দেখেছি। কী করে এরকম একটা ব্যাপার সম্ভব, কিছুই ভেবে পাচ্ছি না। আমার চোখের সামনে, যুবতীটি যেন আরও স্পষ্ট হয়ে ফুটে উঠতে লাগল। তার সেই আয়ত টানা চোখ, কালো তারার ঝিলিক, তার অপরূপ হাসি, হাতছানি, ঘাড় দোলানো, সবই বারে বারে মনে পড়তে লাগল।
কিন্তু এ সবের থেকেও, যেটা বড় কথা, তা হল, মানুষ তার নিজের কাছে অনেকখানি অপরিচিত। নিজেকে চিনে ওঠাই তার পক্ষে দুষ্কর। মানুষ তার নিজের কাছে নিজেই যদি অনেকখানি পরিমাণে অজ্ঞাত না থাকত, তা হলে পৃথিবীতে অনেক ঘটনাই ঘটত না। নিজেকে চেনার অহংকার, মানুষের না। থাকাই উচিত। কেন না, এটা একটা আবিষ্কারের বিষয়। কেবল আবিষ্কারের বিষয়ই বা বলছি কেন। এটা মানুষের নিজের সঙ্গে নিজেরই একটা সংগ্রাম। মানুষ তার নিজেকে যত বেশি চিনতে পারে, তত বেশি অপরকেও।
এ কথাগুলো এখন অবিশ্যি অনেকটা বক্তৃতার মতোই শোনাচ্ছে। কারণ আমি যখন মন্দির প্রাঙ্গণ ছেড়ে, দেউড়ির দিকে এগিয়ে গেলাম, তখন এ সব আত্ম-আবিষ্কারের কথা আমার মনে আসেনি। এতক্ষণ ধরে, আমার মনে, এত যে যুক্তিপূর্ণ জিজ্ঞাসা বা মনের মধ্যে তর্ক উঠেছিল, সে সব কোনও কাজেই লাগল না। একটা নিশির টানের মতোই যেন আমাকে ভাঙা দেউড়ির দিকে টেনে নিয়ে গেল। এই মেলার কথা এখন আর আমার মনে নেই। নিজেকে কিছু জিজ্ঞেস করবার কথাও আমার মনে এল না। আমার চোখে তখন কেবল সেই যুবতীটি ভাসছে, এবং বারে বারেই মনে হতে লাগল, আমাকে কি সে ডাক দিয়ে গেল? আমাকে কোথায় যাবার জন্য সে ডাকল? সে কোথায় গেল? আমাকে সে বোধহয় কিছু বলতে চায়।
আমি দেউড়ির কাছে এসে একবার দাঁড়ালাম। তারপরে দুপা এগিয়ে বাঁয়ে ফিরলাম। কেন যেন মনে হচ্ছিল, দেউড়ির বাইরে, বাঁ দিকের পাঁচিলের পাশে সে দাঁড়িয়ে আছে। কিন্তু দেখলাম, সেখানে কেউ নেই। আমি মনে মনে হতাশ হলাম। আমার দু পাশ দিয়ে মেলার মানুষেরা যাতায়াত করছে। কেউ দাঁড়িয়ে নেই। আমি সকলের ধাক্কা খাচ্ছি।
আবার বাস্তব বোধ ফিরে এল আমার মধ্যে। ভাবলাম, নিশ্চয়ই ভুল করেছি। এতক্ষণের সমস্ত ব্যাপারটাই বোধহয় ভুল। সে নিশ্চয়ই আমার দিকে চেয়ে হাসেনি, আমার চোখের দিকে চেয়ে তার সেই উজ্জ্বল কালো তারায় ঝিলিক হানেনি। তার জন্য অন্য কেউ ছিল, এবং তাকেই সে হাতছানি দিয়ে, ঘাড় দুলিয়ে ডেকে নিয়ে গিয়েছে। কিংবা এতক্ষণ ধরে সমস্ত ব্যাপারটাই আমি ভুল দেখেছি। এ সব কিছুই ঘটেনি। যদিও এভাবে মনকে ঠিক সান্ত্বনা দিতে পারছি না। তথাপি, ব্যাপারটাকে অবিশ্বাস্য ভেবেই, আমি বাঁদিকেই এগিয়ে চলোম।
দশ পা এগিয়েছি কিনা সন্দেহ। হঠাৎ আবার আমাকে থমকে দাঁড়াতে হল। আমি দেখলাম, ডান দিকে, রাস্তার ধারেই সে দাঁড়িয়ে রয়েছে। আমার দিকেই সে তাকিয়ে রয়েছে। সে এখন আমার মাত্র এক হাত দূরে। যেন সে আমার জন্যই অপেক্ষা করছিল। আমার দিকে চেয়ে সে ঠিক সেইভাবেই হাসল। ভুরু কাঁপিয়ে যেন কিছু ইশারা করল। কিন্তু সে দাঁড়াল না। ইশারা করেই, রাস্তার ধার থেকে সরে গিয়ে, একটা গাছতলায় দাঁড়াল। সেখান থেকে সে আমার চোখে চোখ রেখে হাসল।
আমি কী করব, বুঝতে পারলাম না। যেখানে দাঁড়িয়েছিলাম, সেখানেই দাঁড়িয়ে রইলাম। তার দিক থেকে চোখ ফেরাতে পারলাম না। এখন, আমি আমার চারপাশের লোকজন সম্পর্কে তেমন আর সচেতন নই। এই অদ্ভুত ঘটনা, আর এই রহস্যময়ী (রহস্যময়ী-ই তো!) যুবতীটি আমার মস্তিষ্কের চারপাশের সীমায় যেন আবদ্ধ হয়ে গিয়েছে। এখন যেখানে সে দাঁড়িয়ে আছে, সেখানে কোনও আলো নেই। দূরের আলো গিয়ে তার গায়ে পড়েছে। আবছায়ার মধ্যেও, তাকে আমি স্পষ্ট দেখতে পাচ্ছি। এখন তার মুখের এক পাশে, রুক্ষু চুলের গোছা যেন আরও একটু বেশি এসে পড়েছে। খয়েরি রং শাড়ির আঁচল, বুকের এক পাশ থেকে সরে গিয়েছে। আঁচলটা তার একটা হাতকে ঢেকে, ঝুলে পড়েছে।
তাকিয়ে থাকতে থাকতে আমার মনে হল, তার শরীর যেন একটু দুলে উঠল। ঢাকা পড়া হাতের ওপর থেকে আঁচলটাকে তুলে, যেন ঘাড়ের দিকে ছুঁড়ে দিল, এবং আমার দিকে ঘাড় বাঁকিয়ে চেয়ে হাসল। চোখের তারা কাঁপিয়ে, একটা কিছু ইশারা করার সঙ্গে সঙ্গেই, তার ঠোঁট নড়ে উঠল। যেন কিছু বলল, অথচ আমি কিছুই শুনতে পেলাম না। তারপরে, সেই দেউড়ির ধারের মতোই, আবার তার কাচের চুড়ি পরা হাত উঠল। এবার আর অস্পষ্ট না, স্পষ্টই যেন দেখলাম, সে আমাকে হাতছানি দিয়ে ডাকল। ঘাড় ঝাঁকিয়ে, ডাকার ইশারা করল এবং পিছন ফিরে চলতে আরম্ভ করল।
আমি আবার সচেতন হবার চেষ্টা করলাম। সেই মুহূর্তেই, তার পিছন পিছন এগিয়ে যেতে পারলাম না। যেদিকটায় সে যাচ্ছে, সেদিকে ঠিক কী আছে, আমি বুঝতে পারছি না। তবে মেলার দোকানপাট আলো সেদিকে নেই। গাছপালার ফাঁকে ফাঁকে, সেইরকম মেলার যাত্রীদের যেন দেখতে পাচ্ছি, যারা রান্নাবান্না গান ইত্যাদির আসর নিয়ে বসেছে। এখানে ওখানে কয়েকটা হ্যারিকেন লম্ফর আলো দেখতে পাচ্ছি। কোথাও বা কাঠের আগুন, উনুনের আগুনও হতে পারে। দূরে দূরে দু-একটা উজ্জ্বল হ্যাজাকের আলোও দেখতে পাচ্ছি। কিন্তু সেগুলো দোকান বলে আমার মনে হচ্ছে না। কেবল যে এ সবই দেখতে পাচ্ছি, তা নয়। ইতস্তত বিক্ষিপ্ত কয়েকটা ঘরের চিহ্নও যেন জ্যোৎস্নার আলোয় দেখা যাচ্ছে। কোনও চালাঘর নয়। অনেকটা ভাঙা পোডড়া বাড়ির মতো সেগুলোকে দেখাচ্ছে।
এ সব লক্ষ করতে করতেই, যুবতীটি আমার চোখ থেকে হারিয়ে গেল। গাছপালার আড়ালে, ফাঁকে ফাঁকে, অন্যান্য যাত্রীদের আসরের ভিড়ে। তাকে আর কোথাও দেখতে পাচ্ছি না। যদিও ওদিকে সেরকম ভিড় নেই। একতারা আর ডুগির বাজনার সঙ্গে গান শুনতে পাচ্ছি। কী গান হচ্ছে খেয়াল করতে পারছি না, কারণ গানের দিকে আমার মন নেই।
এখন আমি নিজের কাছে নিজেই অনেকটা অসহায়। দ্বিধা সংকোচ, সবই আমার চেতনার বাইরে অন্য কোথাও পড়ে আছে। আমার চোখের সামনে তার সেই মূর্তি ভাসছে, তার সেই হাতছানি ও ঘাড় দোলানো। ঠোঁট নেড়ে সে যেন কী বলে গেল, বুঝতে পারলাম না। সে কি আমাকে, ভিড়ের আড়ালে, নিরিবিলিতে ডেকে নিয়ে গিয়ে কিছু বলতে চায়? আমার যেন সেরকমই মনে হল। যে পথে গিয়ে সে হারিয়ে গেল, আমি সেই দিকেই এগিয়ে গেলাম।
আমি আউলদের আসরের আশপাশ দিয়ে এগিয়ে চলোম। গাছের তলা দিয়ে, জ্যোৎস্নায় ছায়া ফেলে, সব দিকে দেখতে দেখতে চলোম। তাকে কোথাও চোখে পড়ছে না। আমার মনে মনে আবার সন্দেহ আর হতাশা ফুটে উঠতে লাগল। অথচ যুবতীটির আচরণে, আর আমার কোথাও ভুল হবার কথা নয়। সে যে আমার দিকে চেয়েই হেসেছিল, চোখের তারা এবং ভুরু কাঁপিয়ে ইশারা করেছিল, হাতছানি দিয়ে, ঘাড় দুলিয়ে ডেকেছিল, তা আমি স্পষ্টই দেখেছি। আমি যে আউলদের মেলা দেখতে এসেছিলাম, সে কথা এখন আর আমার মনে নেই। আমি এখন কেবল, একজনের সঙ্গে বাঁধা পড়ে গিয়েছি। যাকে আমি চিনি না, জানি না, কখনও দেখিনি।
চলতে চলতে আমি একটা পুকুরের ধারে এসে দাঁড়ালাম। পুকুরের ওপারে একটা ভাঙা ইমারত দেখতে পাচ্ছি। তার প্রাঙ্গণে একটা হ্যাজাকের আলো এবং কিছু লোক। কী করছে, কিছুই বুঝতে পারছি না। সেই আলোয়, অস্পষ্ট ভাবে চোখে পড়ছে, পুকুরের আশেপাশে কিছু লোকজন জল তুলছে কিংবা যে কোনও কারণেই হোক, পুকুরের দিকে ওঠা-নামা করছে। পুকুরটা অনেক নীচে, যেন মজে গিয়েছে। জল প্রায় দেখাই যায় না। এখানে গাছপালা একটু নিবিড়। স্বভাবতই, অন্ধকারও যেন একটু বেশি।
এ পর্যন্ত এসে আর কোন দিকে যাব, কিছুই বুঝতে পারলাম না। তাদের বাঁদিকে, গাছপালা ছাড়িয়ে একটু দুরেই, আঁশশ্যাওড়ার জঙ্গল দেখতে পাচ্ছি। মনে হচ্ছে, তার পাশে পাশে ঘন বনশিউলি এবং বনগাঁদার জঙ্গল, এবং গোটা দুয়েক বাড়ি, যেখানে কোনও আলো জ্বলছে না। বাড়ি দুটো প্রায় জঙ্গলের মধ্যেই। দেখলেই মনে হয়, পোভড়া বাড়ি। এখানে কারা থাকত, কাদের বাড়ি, কিছুই বুঝতে পারছি না। দেখে মনে হয়, এ জায়গা এক সময়ে বোধহয় খুবই সম্পন্ন ছিল। এখন কেবল তার ধ্বংসাবশেষ পড়ে আছে।
তা থাকুক, আমার মস্তিষ্কের সীমায় যা বিধে আছে, আমি এখনও তার হাত থেকে মুক্তি পাচ্ছি না। অথচ এই বিশাল বাগানের আলো-অন্ধকারে, জ্যোৎস্নাপ্লাবিত জঙ্গলে, মাঠে এবং ধ্বংসাবশেষের মধ্যে, কোথায় তাকে খুঁজতে যাব, কিছুই বুঝতে পারছি না।
এ কথা ভাববার মুহূর্তেই, হঠাৎ আমি একটা শব্দ শুনতে পেলাম। যেন কেউ হাসতে গিয়ে হাসি চাপল। তারই একটা অস্ফুট ধ্বনি শুনতে পেলাম। শব্দ লক্ষ্য করে বাঁদিকে তাকাতেই চমকে উঠলাম। তাকে দেখতে পেলাম। বলতে গেলে, আমি যে গাছটার কাছে দাঁড়িয়ে আছি, সেই গাছেরই গা ঘেঁষে, নিজেকে অর্ধেক আড়াল করে সে দাঁড়িয়ে আছে। আমি তার চোখ স্পষ্ট দেখতে পাচ্ছি, চোখের তারায় ঝিলিক হানছে। একটা হাত দিয়ে সে ঠোঁট চেপে রেখেছে। বোধহয়, হাত চাপা দিয়েই, উদগত হাসি চাপা দিয়েছে।
আমাকে তার দিকে ফিরে দাঁড়াতে দেখে, সে গাছের আড়াল থেকে সম্পূর্ণ বেরিয়ে এল। তার সঙ্গে আমার দূরত্ব এখন এত কম যে, হাত বাড়ালেই ধরতে পারি। সে যে আমার এত কাছে আছে, এক মুহূর্ত আগেও বুঝতে পারিনি। সে কি আমার সঙ্গে সঙ্গেই ঘুরছিল? দেখলাম, আস্তে আস্তে সে ঠোঁটের ওপর থেকে হাত নামাল। তার দাঁতের ঝিলিক দেখতে পেলাম, এবং মনে হল, ভুরু নেচে উঠল।
আমি তার সঙ্গে কথা বলবার জন্য মনে মনে প্রস্তুত হলাম। আমি তাকে জিজ্ঞেস করতে চাইলাম, আপনি কে, কী চান?
ঠিক সেই মুহূর্তেই, ঘাড় ঝাঁকিয়ে, গাছতলা থেকে সরে গেল। ঘাড় ঝাঁকানিটা ডাকের মতোই মনে হল। দেখলাম, সে গাছতলা থেকে সরে গিয়ে, জ্যোৎস্নায় ছায়া ফেলে, আঁশশ্যাওড়া আর বনশিউলির জঙ্গলের দিকে এগিয়ে গেল। আমি কী করব, বোঝবার আগেই সে দাঁড়াল। পিছন ফিরে তাকাল। এবার আর কোনও সন্দেহ নেই, সে হাত তুলে, ডাকবার ইশারা করল।
আমি অসহায় নিশির টানের মতো, তার দিকে এগিয়ে গেলাম। এখন আর আমাদের আশেপাশে কোনও লোক নেই। তার পিঠে ছড়ানো এলোচুল, তার ওপর দিয়ে খয়েরি রঙের আঁচল এলিয়ে পড়ে আছে। সে আস্তে চলছেনা। জ্যোৎস্নার আলোয় একটি শরীরের বিচিত্র তরঙ্গ আমি দেখতে পাচ্ছি। সে ক্রমাগতই একটা ভাঙা পোড়ো বাড়ির দিকে যাচ্ছে। এগিয়ে গিয়ে, ভেঙে পড়া পাঁচিলের তূপের ওপরে উঠে, সে দাঁড়াল। আমি স্কুপের নীচে গিয়ে দাঁড়ালাম। সে আবার পিছন ফিরে, ভূপের নীচে চলে গেল।
আমি বাড়িটার দিকে তাকিয়ে দেখলাম, ভাঙা জরাজীর্ণ। ভাঙা ফাটলের গা বেয়ে, অশখগাছ মাথাচাড়া দিয়ে উঠেছে। দরজা-জানালা বলতে কিছুই নেই। অনেক অংশে মাথার ছাদও ভেঙে পড়েছে। এই ভাঙা পোড়া বাড়ির দিকে সে কোথায় চলেছে? ইটের স্তূপ আর ফাটলের দিকে তাকিয়ে, একবার সাপের কথা আমার মনে হল। তবু আমি ইটের তূপের ওপরে উঠে দাঁড়ালাম। দেখলাম, বিস্তর ভাঙাচোরা ইটের ওপর দিয়ে দালানের ওপরে গিয়ে উঠল। সেখান থেকে, পাল্লাবিহীন একটা দরজার ভিতরে, অন্ধকারের মধ্যে ঢুকে গেল।
সেই অন্ধকারের দিকে তাকিয়ে, আমি কয়েক মুহূর্ত স্তব্ধ হয়ে দাঁড়িয়ে রইলাম। আমি আর তাকে দেখতে পাচ্ছি না। এ সময়েই, কোথায় যেন পাখির ডানা ঝাপটানোর শব্দ শোনা গেল। সহসা আমার শিরদাঁড়ার কাছে যেন কেঁপে উঠল। তথাপি, আমি সেখান থেকে নড়তে পারলাম না। সে বেরিয়ে আসে কিনা দেখবার জন্য, আমি একটু অপেক্ষা করলাম। কিন্তু ভিতরের অন্ধকার নিরেট। সেখানে কাউকেই দেখা গেল না। কেবল ঝিঁঝির ডাক শোনা যাচ্ছে।
আমি ইটের স্তূপ থেকে আস্তে আস্তে নেমে গেলাম। সে যেদিকে গিয়েছে, সেদিকে এগিয়ে গেলাম। আমি ঠিক জেগে আছি কিনা, নিজেও যেন ঠিক বুঝতে পারছি না। এখন যেন আমি অনেকটা স্বপ্নের ঘোরে এগিয়ে চলেছি। আস্তে আস্তে দালানের বারান্দায় উঠে দাঁড়ালাম। সেই পাল্লাবিহীন অন্ধকার দরজার দিকে তাকালাম। তাকে দেখতে পেলাম না।
আমি চাঁদের আলোয় দাঁড়িয়ে। ভিতরের অন্ধকারে কিছুই দেখতে পাচ্ছি না। ভিতরে কী আছে না আছে, কিছুই জানি না। আমার বুকের মধ্যে যেন শ্বাস রুদ্ধ হয়ে আসছে। তবু আমি ফিরে যেতে পারলাম না। পায়ে পায়ে অন্ধকারের দিকে এগিয়ে গেলাম। দরজার ভিতরে পা দেবার আগে, আর একবার দাঁড়ালাম। ভাবলাম, কেউ আছে কিনা ডেকে একবার জিজ্ঞেস করি। কিন্তু ডাকতে পারলাম না। বাইরের জ্যোৎস্না এবং ভিতরের অন্ধকারের মধ্যে যে একটা নির্বাক স্তব্ধতা বিরাজ করছে, আমরা গলার স্বরে হঠাৎ সেটা ভেঙে গিয়ে, একটা ভয়ংকর কলরব জেগে উঠতে পারে।
আমি ভিতরের দিকে দু পা ঢুকেই থমকে দাঁড়িয়ে পড়লাম। একটা কী নড়ে উঠতে, ডান পাশে ফিরে তাকালাম। দেখলাম, ভিতরে, ডান দিকের দেওয়াল ঘেঁষে, সে দাঁড়িয়ে আছে। আমি এক পা পেছিয়ে এলাম। তার মুখোমুখি দাঁড়ালাম। একবার মনে হল, সে আমাকে এখানে বোধহয় কিছু দেখাতে চায়, সেই জন্যই এভাবে ডেকে নিয়ে এসেছে। এখন সে আমার এত কাছে তার নিশ্বাসের শব্দও যেন শুনতে পাচ্ছি। তত স্পষ্ট না, তবু তার মূর্তি আমি দেখতে পাচ্ছি। এমনকী অন্ধকারেও, তার চোখের ঝিলিক যেন দেখা যায়। আমার চোখের ওপরেই তার চোখ, সন্দেহ নেই, এবং সে তেমনি হাসছে। আমার রুদ্ধ গলা দিয়ে বেরিয়ে এল, কে তুমি?
কোনও জবাব পেলাম না। মনে হল, হাসিতে যেন তার শরীর কেঁপে উঠল। একটু ঝুঁকে পড়ল। আমি আবার জিজ্ঞেস করলাম, তুমি কি আমাকে কিছু বলতে চাও?
তবু সে কোনও জবাব দিল না। কিন্তু এবার সে হাসল না। আমি যেন স্পষ্টই দেখতে পেলাম, সে আমার চোখের দিকে তাকিয়ে আছে। তার ঘাড় একবার বেঁকলো। যেন কিছু ইশারা করল। তারপরে আমি কিছু বুঝে ওঠার আগেই, সেহঠাৎ বাইরে জ্যোৎস্নায় গিয়ে দাঁড়াল। পিছন ফিরে আমাকে একবার দেখেই, বারান্দার নীচে নেমে, ইটের স্তূপ পার হয়ে, চলতে আরম্ভ করল।
আমিও বাইরে বেরিয়ে এলাম। ইটের ভূপ পার হয়ে দেখলাম, সে খোলা জায়গায় জ্যোৎস্নায় দাঁড়িয়ে আছে। আবার সেই হাতছানি এবং ঘাড় দোলানো। একই ব্যাপারের পুনরাবৃত্তি। কী করব, কিছুই বুঝতে পারছি না। অথচ তাকে অনুসরণ না করে, ফিরে যেতেও পারছি না।
দেখতে পাচ্ছি, সে আবার চলতে আরম্ভ করেছে পশ্চিম দিকের গাছপালার ফাঁকে ফাঁকে, যেখানে গৃহস্থ আর ঘরবিরাগী আউলদের আসর বসেছে। যেতে যেতে দুবার পিছন ফিরে তাকাল। দুবারই হাত তুলে ডাকল। আমি অসহায়, নিয়তির টানে পা বাড়ালাম।
কিন্তু আমাকে দাঁড়াতে হল। হঠাৎ দেখলাম, একটি লোক যেন যুবতীটির ওপরে ঝাঁপিয়ে পড়ল, এবং সঙ্গে সঙ্গে চিৎকার শোনা গেল, পেয়েছি। পেয়েছি হে, পেয়েছি। সবাই ইদিকে এস।
লোকটার চিৎকারের মধ্যে গ্রাম্যতা সুস্পষ্ট। দেখলাম, আরও কয়েকজন মেয়ে-পুরুষ সেখানে দৌড়ে গেল। সবাই একসঙ্গেই যেন যুবতীটিকে আঁকড়ে ধরল। ঘিরে ধরল। দেখতে দেখতে সেখানে একটা ভিড় জমে উঠল। কী কথাবার্তা হচ্ছে, কিছুই বুঝতে পারছি না। সেই ভিড়ের ভিতর থেকে একটা মেয়েগলার আর্তনাদ শোনা গেল। আর্তনাদটা যেন একটা শঙ্কাকুল আহত মানুষের মতো।
কিছুই বুঝতে না পেরে, আমি এক জায়গাতেই দাঁড়িয়ে রইলাম। একটু পরেই, সমস্ত ভিড়টাই একদিকে চলতে আরম্ভ করল। দূর থেকে আমি অনুসরণ করলাম। ভিড়টা মেলার ঘিঞ্জি জায়গা ঠেলে, উত্তরের গাছপালার দিকে এগিয়ে গেল। এ সময়ে ভিড়টা আস্তে আস্তে পাতলা হয়ে গেল। আমি পা চালিয়ে আর একটু এগিয়ে গেলাম। মেয়েগলার সেই আর্তনাদ এখনও শোনা যাচ্ছে। দেখতে পেলাম, সেই যুবতীটিকে কয়েকজন, প্রায় চ্যাংদোলা করে টেনে নিয়ে চলেছে। কয়েকজন পুরুষ সঙ্গে সঙ্গে চলেছে। তারা কী বলাবলি করছে, শুনতে পাচ্ছি না।
চলতে চলতে দেখলাম, হিমসাগর পুকুরের ঘাটের কাছে এসে পড়েছি। যারা মেয়েটিকে ধরেছিল, তারা সবাই ঘাটের দিকে নেমে গেল। আমি ঘাটের ওপর দাঁড়িয়ে রইলাম। নীচের দিকে ধমক আর চিঙ্কারের সঙ্গে মেয়েটির আর্তনাদও শুনতে পাচ্ছি। বুঝতে পারলাম না, মেয়েটিকে ওরা মারছে কিনা। কিন্তু ওখানে যে আমার কোনও অধিকার নেই, তা বুঝতে পারছি।
বেশ কিছুক্ষণ পরে, মেয়েটিকে ওরা তুলে নিয়ে এল। তার শরীর ভেজা। ভেজা চুলের গোছা, মুখে গায়ে ছড়ানো। আমি এখন তার সামনেই, কিন্তু সে আমাকে দেখল না। মনে হল, একটি ভীত জন্তুর মতো অসহায় চোখে সে ফ্যাল ফ্যাল করে সকলকে দেখছে। একজন বলিষ্ঠ পুরুষ তাকে ঘাড় ধরে মাটিতে উপুড় করে শুইয়ে দিল, হেঁকে বলল, দে, দণ্ডী দে। দণ্ডী খেটে খেটে চল।
মেয়েটি আবার প্রতিবাদের সুরে আর্তনাদ করল। উঠে পড়তে চাইল। সবাই মিলে আবার তাকে শুইয়ে দিল। সেই দলেরই একজনকে আমি জিজ্ঞেস করলাম, ওর কী অসুখ করেছে?
সে বলল, ও বোবা।
বোবা! আমি স্তব্ধ হয়ে দাঁড়িয়ে রইলাম। অথচ আমি একবারও বুঝতে পারিনি। আমি তার প্রতিটি ইশারা ও ভঙ্গিতে যেন কথা ফুটে উঠতে দেখেছিলাম। কে একজন মোটা গলায় হেসে উঠল, বোবা। বোবাকে তোমরা বোল্ ফোঁটাবে গ?
ফিরে তাকিয়ে দেখি, এক দাড়িওয়ালা বুড়ো বুড়োর ঝকঝকে চোখে, দাড়ির ভাঁজে হাসি। আবার বলল, ও গ, এখানে যে বোবার বোল ফোটে, তার কথা কি তোমরা বুঝতে পারবে? সে বুলি যাঁর বোঝবার, তিনিই বোঝেন। ওকে অমন করে হেনস্থা করো না।
কিন্তু বুড়োর কথায় কেউ কান দিল না। বোধহয় পাগল ভাবল। মেয়েটিকে ওরা জোর করে দণ্ডী খাঁটিয়ে নিয়ে চলল। এখন আর মেয়েটির গলায় আর্তনাদের সেই জোর নেই। শরীরে প্রতিবাদের সেই শক্তি নেই। সে আছড়ে পড়ে, দণ্ডী খাটতে লাগল, আর গোঙাতে লাগল।
আমি আবার বৃদ্ধের দিকে তাকালাম। দেখলাম, তার চোখ করুণ, স্নেহে ভরা। আমাকে তাকাতে দেখে, আমার দিকে চেয়ে হাসল। বলল, বলো তো বাবা, এই করে কি বোবার বোল ফোটে, না অন্ধর নজর ফেরে? তাঁর দয়ায় বোবার যে বোল ফোটে, তা সবাই বোঝে না। অন্ধের সে নজর তুমি আমি দেখতে পাব না। যার দেখবার, সে নিজেই দেখতে পায়।
বলে বৃদ্ধ চোখ ঘুরিয়ে হাসল। ঘাড় দুলিয়ে চলতে আরম্ভ করল। আমি সেখানেই চুপ করে দাঁড়িয়ে রইলাম। আমার চোখের সামনে সেই মূর্তিটাই ভাসছে। এখন বুঝতে পারছি, এই মেলায় সে লুকিয়ে ফিরছিল। কিন্তু আমার প্রতি তার দৃষ্টি পড়েছিল কেন? আমাকে ওভাবে ডেকে নিয়ে বেড়িয়েছিল কেন? সে কথা বলতে পারে না, কিন্তু তার হৃদয় বোবা ছিল না। সে উন্মাদও ছিল না। সে কি আমাকে কিছু বলতে চেয়েছিল!
কিছু বুঝতে পারলাম না। আমি তাকে আর অনুসরণ করলাম না। আমি তার সেই অসহায় আর্তনাদ আর শুনতে চাই না। বৃদ্ধের কথাগুলো আমার কাছে যেন অর্থময় হয়ে উঠতে লাগল। মূকেরও কথা ফোটে, সে কথা সবাই বুঝতে পারে না।
পিছন ফিরে দেখলাম, কাল সন্ধেয় আকাশে যেখানে চাঁদ উঠেছিল, এখন সেখানে রক্তাভা দেখা দিয়েছে। আমি নতুন করে আউল মেলা দেখবার জন্য এগিয়ে গেলাম।
মেলার নিশি
মেলায় পৌঁছতে পৌঁছতে সন্ধে পার হয়ে গেল। আকাশে পূর্ণ চাঁদ। বসন্ত পূর্ণিমা। আজ দোলের রাত্রি। মেলার কাছে এসে যখন পৌঁছলাম, পুব দিকের গাছগাছালি, বাঁশঝাড়ের মাথায়, পূর্ণ চাঁদ তখনও যেন তেমন উজ্জ্বল হয়ে ওঠেনি। গোল সোনার পাতে, তখনও ঈষৎ তামাটে ছাপ। জ্যোৎস্নার যেমন ফিকি ফোটে, আলো এখনও সেরকম স্পষ্ট হয়নি। এ আলো যেন কেমন অস্পষ্ট, ছায়া ছায়া, রহস্যময়। তবে, আকাশে কুয়াশার আভাস বা একটুও মেঘ নেই। চাঁদের আলোয় ফিনিক ফুটতে দেরি নেই।
চারদিকের পরিবেশটাই কেমন আলো-আঁধারিতে ভরা। তার কারণ, চারদিকেই গাছপালা। যেখানে এসে মোটরবাস থেকে নামলাম, সেখানে রাস্তার ধারে, অস্পষ্ট ছায়ায় অনেকগুলো সাইকেলরিকশা দাঁড়িয়ে আছে। গাছের তলায়, আলো-আঁধারিতে, দু-তিনটে খালি বাস। যাত্রী নিয়ে এসেছে। এখন আবার এখান থেকে ফিরতি যাত্রী নিয়ে যাওয়ার অপেক্ষা। খালি গাড়ি নিশ্চয়ই ফিরিয়ে নিয়ে যাবে না। তবে, এ মেলা থেকে ফিরতি যাত্রী পেতে পেতে রাত হবে। যারা এসেছে, এখন তারা কেউই ফিরবে না।
এক দিকের গাছতলায় দেখা গেল কতগুলো জোয়াল নামানো গোরুর গাড়ি। জোয়াল-মুক্ত বলদগুলোকে গাড়ির সঙ্গেই দড়ি বেঁধে রেখেছে। কোনও কোনও বলদের মুখের সামনে খড়। পথ চলার পরে বিশ্রাম এবং খাওয়া। আশেপাশে কিংবা দূর-দূরান্তের গ্রামের মানুষেরা এসেছে।
সব মেলাতেই যা শোনা যায়, এখানেও সেই মাইকের প্রচণ্ড কলরব। গান তো আছেই। তার সঙ্গে আছে, সার্কাসের খেলার ঘোষণা, জাদু আর নানা ইন্দ্রজালের খেলা দেখবার ডাকাডাকি, নকল বাঘের হাঁকড়ানি, বিচিত্র এবং উকট যান্ত্রিক শব্দ। সবই দর্শকদের আকর্ষণের জন্য। মেলার ভিড়ের মধ্যে ঢোকবার আগেই দেখতে পাচ্ছি হ্যাজাকের আলো, বাতাসে ধুলো উড়ছে। ধুলো উড়ছে মানুষের পায়ে পায়ে। বিজলি বাতির কোনও চিহ্ন নেই। কাছে কাছেই একটা মাপজোক করা তৈরি শহর থাকলেও, মেলার এই তল্লাটে এখনও বিদ্যুৎ এসে পৌঁছয়নি।
নানাবিধ শব্দ চিৎকার গান আলো, যা-ই থাক, মেলাটা কোনও দিক দিয়েই যেন শহুরে হয়ে উঠতে পারেনি। বিশাল প্রান্তর জুড়ে, ঘন এবং নিবিড়, আম লিচুর বাগান। আঁশশ্যাওড়া বুনো বাবলার ঝাড়। এখানে ওখানে কয়েকটা পুকুর। তার মধ্যেই মেলা। পুরোপুরি গ্রামীণ, কিংবা বলা যায়, যেন ঘন গাছপালায় ঘেরা, একটি বন্য পরিবেশের মেলা।
মেলায় ঢোকবার প্রধান রাস্তাটার দুপাশেই যা দোকানপাট রয়েছে। মেলায় যেমন দোকানপাট থাকতে হয়, তার সবই আছে। তার মধ্যে মনোহারি আর খাবারের দোকানই বেশি। ভিড়ও সে সব দোকানেই বেশি। মেয়েদের ভিড় মনোহারি দোকানে। যত পুরনো সিঁদুর আলতা হোক, যত মান্ধাতা আমলের হিমানী পাউডার হোক, মেলার জিনিসের ঝলক যেন বেশি। খাবারেরও তা-ই। বড় বড় কাঠের বারকোশে করে, থরে থরে সাজানো রয়েছে। খাজা গজা মণ্ডা জিলিপি। গামলা ভরে পানতুয়া রসগোল্লা। কাঁচা পথের পায়ে পায়ে ধুলো উড়ে প্রলেপ পড়ে যাচ্ছে। তা পড়ুক, তবু দেখ, কর্তা যেমন সাগ্রহে খাচ্ছে, গিন্নিটিও ঘোমটার আড়ালে কম খাচ্ছে না। কেবল যে মণ্ডা-মিঠাইয়ের দোকান, তা না। ভাতের হোটেলও আছে। ডাল-তরকারি মাছ-ডিম মাংস যা চাইবে, সব পাবে। এমনকী যাকে বলে রেস্টুরেন্ট, যেখানে চপ কাটলেট পাওয়া যায়, তাও মিলবে। খুবই স্বাভাবিক। এ মেলা তো কেবল আশেপাশের দু-চার গাঁ-ঘর নিয়ে নয়। বহু দূর-দূরান্তর থেকে তোক আসে, দু-চারদিন থাকে। সবাই কিছু পুঁটলিতে চাল-ডাল বেঁধে নিয়ে আসে না। আমার মতো যাযাবর যাত্রীও আছে, যারা ঘাড়ে বয়ে কিছু নিয়ে আসে না। তাদের তো একটা ব্যবস্থা চাই। যদিও অবিশ্যি, আমার যাযাবর বৃত্তি এক রাত্রের মেয়াদি। এখানকার অন্ন হয়তো আমাকে গ্রহণ করতে হবে না।
এই সব দোকানের ফাঁকে ফাঁকে আছে, বেলোয়ারি চুড়ির দোকান। পাশে পাশে নানারকম কাচের মালা, পুঁতির হার। পুতুলের দোকানও মেলাই। যেমন পুতুল খুঁজবে, সবই পাবে। মাথা কাঁপানো বুড়োবুড়ি থেকে ঠাকুর-দেবতা। এর মধ্যে যদি কারোর শখ হয় ফটো তোলার, তার ব্যবস্থাও আছে। রং-বেরঙের সিনসিনারি খাঁটিয়ে ফটোওয়ালা তার যন্তর নিয়ে বসে আছে।
এইসব দোকানপাটের গা ঘেঁষে, যেখানে একটু বেশি জায়গা পাওয়া গিয়েছে, সেখানেই সার্কাস আর ইন্দ্রজালের তাঁবু পড়েছে। মাইকের চিৎকারে, সেখানে দাঁড়ায় কার সাধ্যি। সে কথা বললে অবিশ্যি হবে না। দাঁড়াবার সাধ্যি অনেকেরই আছে। তাঁবুর সামনে গিজগিজে ভিড় দেখলেই সেটা বোঝা যায়। একমাত্র আমার মতো লোকেরই যা কানে পোকা পড়ে। অতএব তফাতে থাকাই ভাল।
কিন্তু এ সব হচ্ছে মেলার বহিরঙ্গ। এই হ্যাজাকের আলোর ঝলকানি, কেনাকাটা, খাওয়া-দাওয়া, হইচই, খেলা দেখা, মাতামাতি ফুর্তি। এটা আসল মেলা না। আসল মেলা, বহুদূর বিস্তৃত গাছতলার ছায়ায় ছায়ায়, কিংবা ছায়ার বাইরে জ্যোৎস্নার আলোয়। সেখানে হ্যাজাকের আলো নেই, কেনাকাটা নেই। সেখানে কেউ জ্বেলেছে হ্যারিকেনের আলো, কেউ প্রদীপ অথবা মোমবাতি। যার সঙ্গতি আছে, সে কারবাইডের আলো। যাদের তা জোটেনি, তারা কাঠের আগুন জ্বালিয়েছে। যার সেটুকুও জোটেনি, সে কিছুই জ্বালেনি। আশেপাশের দশজনের আলোয়, যেটুকু দেখতে পাওয়া যায়, তাতেই তার কাজ চলেছে। তা ছাড়া জ্যোৎস্নার আলো তো কেউ কেড়ে নেয়নি। গাছতলার বাইরে, চাঁদের আলো এখন রুপালি হয়ে উঠেছে।
সেখানে কিছুই স্পষ্ট নয়, সবই যেন ছায়া ছায়া। আবার সবই স্পষ্ট, সবই যেন দেখা যায়। এই বিশাল বাগান, কোথাও আঁশশ্যাওড়া নিশিন্দার ঝোঁপ, বেঁটে বাবলার ঝাড়, সর্বত্র যেন এক কী রহস্যের মেলা বসেছে।
আমি সেই আসল মেলার মধ্যে গিয়ে ঢুকলাম।
গিয়ে দেখলাম, সেখানে সকলের আলাদা আলাদা আসর। কেউ পেতেছে শতরঞ্চি, কেউ হোগলা মাদুর। কাঁথাও পেতেছে কেউ কেউ। যে কিছু খড়-পাতা জোগাড় করতে পেরেছে, তাই বিছিয়ে, তার ওপরে কাঁথা-মাদুর পেতে, গদি করে নিয়েছে। যার যেমন জুটেছে, ভেঁড়াখোঁড়া আস্ত, সে সেইরকম পেতেছে। যার তা জোটেনি, তার ধরিত্রীর আসন আছে। ঘাসের আস্তর না পাওয়া গেলে, মাটির ওপরেই আসর নিয়ে বসেছে।
হঠাৎ দেখলে মনে হয়, কেউ কেউ সংসার ছড়িয়ে বসেছে। সে কথা মিথ্যা না। মাটি খুঁড়ে উনোন করে, ভাতের হাঁড়ি বসেছে দেখতে পাচ্ছি। হাঁড়ির মুখে টগবগ করে ফুটছে। গেরস্থ বউ হাত নেড়ে তুলে, ভাত টিপে দেখছে। পাশেই কাত হয়ে শুয়ে, শিশুটি ঘুমোচ্ছে। অঘোর ঘুম, ঢাকা দেবারও দরকার হয়নি। এক বর্ষীয়সী বসে বসে কুটনো কুটছে। আর একটু ফারাকে বসে, এক পুরুষ, চোখ বুজে একতারা বাজাচ্ছে। সুর মেলাবার চেষ্টা করে গাইছে, গুরু, অবুঝ বুঝি, তোমায় খুঁজি, খুঁজে তো আর পাই না।
সব জায়গায় এরকম রান্নার ব্যবস্থা নেই। অনেক জায়গায় কেবল গানের আসর। খোল বাজছে, করতাল বাজছে, গান চলেছে, গুরুর নাম করেছি সার, গুরুর নামেই পার।
যেখানেই যাই, কেবল গুরুর নাম শুনি। কেউ ফিরে তাকায়, কেউ চেয়েও দেখে না। সব আপন আপন মনে আছে। যেন ধ্যানে আছে। আবার অন্যরকমও আছে। মাথায় বাঁধা চুড়ো করে চুল। মুখভরতি দাড়ি। কাছা নেই, একটি বস্ত্র কোমরে জড়ানো। আর একখানি গায়ে। এদের আসরে আলো নেই, বসবার জন্য কিছু পাতা নেই। গাছে হেলান দিয়ে বসে, একতারা বাজিয়ে, ঘাড় নেড়ে নেড়ে গান করছে। জ্যোৎস্নার আলোয় দেখি, তাদের কারোর কারোর দাড়ির ভাঁজে হাসি। ভুরু নাচে গানের তালে তালে। গান করে
গুরু তুই পাবি কোথা যেথা সেথা
জেনে তাঁর পথের খবর খুঁজে মরবি বেরথা!
গাইতে গাইতে, হাসতে হাসতে হাতছানি দিয়ে ডাকে। নিজের পাশের জায়গাটি ইশারায় দেখায়। যেন ডেকে বসতে বলে। মনে হয়, সবাই যেন কোন এক অজ্ঞাত জগতে রয়েছে। এখানে দেহ নিয়ে বসে আছে। একতারার সঙ্গে অনেকে ডুগিতেও ডুগ ডুগ করে তাল দিচ্ছে।
সব জায়গায় যে এমন গানের আসর, তা-ইনা। কেউ কেউ নিজেদের মধ্যে বসে, কী সব কথাবার্তা বলছে। সকলেই নিজেদের নিয়ে রয়েছে।
সব জায়গায় যে কেবল একতারা ডুগি বাজে, খোলকরতাল বাজে, তা নয়। কোনও গাছতলায় হয়তো কাঠের আগুন জ্বলছে। সেখানে মাটিতে ত্রিশূল পোঁতা। ত্রিশূলে সিঁদুর লাগানো। সামনে ধ্যানস্থ ভৈরবী বসে। গেরুয়া রঙে তার শাড়ি ছোপানো। কপাল সিন্দুর-চর্চিত। কোথাও বা ছাইভস্ম মাখা, খালি-গা, সাধুর দল। সেখানে হাতে হাতে কলকে ফিরছে।
এরা কেন এ মেলায়, তা বুঝতে পারি না। তবে মেলা বলে কথা। কারোর আসতে মানা নেই। তাই এসে আসর জমিয়ে বসেছে।
এ হল কর্তাভজাদের মেলা। লোকে বলে ঘোষপাড়ার মেলা। জায়গার নাম ঘোষপাড়া, সেই হিসাবে ঘোষপাড়ার মেলা। দোলের মেলা। আসলে সতী মায়ের থান। কর্তাভজা সম্প্রদায়ের সকলেই আউল। এ হল আউলদের মেলা।
আউলরা বলে, যিনি ছিলেন শ্রীচৈতন্য, জন্মান্তরে তিনিই আউলচাঁদ। জন্ম তাঁর সতী মায়ের গর্ভে। সতী মায়ের এক সময়ে ভারী ব্যায়ো হয়েছিল। অন্য রূপে, অন্য পরিচয়ে, আউলচাঁদ তখন এখানে। তিনি এসে সতী মাকে শোয়ালেন ডালিম গাছের তলায়। কাছে এক জলাশয়, নাম তার হিমসাগর পুকুর। সেই পুকুরের পাঁক নিয়ে এসে, সতী মায়ের অঙ্গে লেপে দিলেন। দূররোগ্য ব্যাধি থেকে সতী মা বাঁচালেন। তখন মহাপুরুষের শক্তি দেখে, সতী মা আর তাঁর স্বামী রামচরণ পাল, মহাপুরুষের শিষ্য হলেন। তাঁর সেবাযত্ন করলেন। মহাপুরুষ এখানেই রয়ে গেলেন, দেহ রাখলেন। তার আগে ঘোষণা করে গেলেন, তিনি আবার সতী মায়ের গর্ভে জন্ম নিয়ে আসছেন। এসেছিলেনও।
আউলদের ঈশ্বরের রূপ কী? বাউলদের মতোই, তাদের কোনও ঈশ্বর নেই। বাউলদের দেহবাদ বা মহাসুখবাদ তাদের আছে কি, তা জানি না। তবু এদের দেখলে, কেমন যেন বাউলদের কথাই মনে পড়ে। এরা গুরুকে বলে কর্তা, শিষ্যকে বলে বরাতী। গুরুই এদের ধ্যান-জ্ঞান, গুরুই একমাত্র পূজ্য। সেজন্য এদের কর্তাভজাও বলে।
হিমসাগরের সম্পর্কে প্রবাদ, সেই জলে স্নান করলে, স্নান করে দণ্ডী খেটে ডালিমতলায় গিয়ে হত্যে দিলে, অন্ধ দৃষ্টি ফিরে পায়। বোবার মুখে কথা ফোটে। বিকলাঙ্গ সুস্থ হয়। যাবৎ ব্যাধির আরোগ্য ঘটে।
আমি এসেছি আউল মেলায়। আউলদের দেখতে, আউলদের গুরুনামের গান শুনতে। খোলা আকাশের তলায়, এই জ্যোৎস্না রাত্রে, বিশাল বাগানের আলো-আঁধারিতে, আমি যেন কেমন মোহাবিষ্ট হয়ে পড়ছি। একদিকে জ্যোস্নার আলো। যেন আলোর প্লাবন। আর একদিকে ছায়া আবছায়া অস্পষ্ট একটা রহস্যে দুলছে।
ঘুরতে ঘুরতে, আমি এক সময়ে হিমসাগর পুকুরের ধারে এসে দাঁড়ালাম। চাঁদের আলোয় দেখলাম, সেখানে নর-নারীর ভিড়। বাঁধানো ঘাটের সিঁড়ি দিয়ে সবাই ওঠা-নামা করছে। যারা উঠে আসছে, তাদের সর্বাঙ্গ ভেজা। স্নান করে উঠে আসছে। এই ঘাট থেকেই, সবাই দণ্ডী কাটতে আরম্ভ করেছে। অন্ধ, খঞ্জ, বধির, মূক, বিকলাঙ্গ, সকলেই দণ্ডী কেটে চলেছে। উপুড় হয়ে, সাষ্টাঙ্গে শুয়ে, হাতের দাগ দিয়ে, চলেছে। তাদের সঙ্গে সঙ্গে লোক। যে সব বিকলাঙ্গ দণ্ডী কাটতে পারছে না, তাদের জোর করে কাটানো হচ্ছে। এদের মধ্যে কি উন্মাদও আছে? দু-একজনকে যেন ছপটি মেরে, দণ্ডী খাঁটিয়ে নিয়ে যাওয়া হচ্ছে। অদ্ভুত গোঙানি আর চিৎকার শোনা যাচ্ছে।
আমি এ সব মাহাত্ম্য বুঝি না। দণ্ডী খাটা দলের পথ ধরে মূল মন্দিরের প্রাঙ্গণে এসে দাঁড়ালাম। সেখানে নরনারীর ভিড়। অনেকে বসে আছে। অনেকে হত্যে দিয়ে মাটিতে পড়ে আছে। এ সবই হল আরোগ্যের জন্য, আকাঙ্ক্ষা পূরণের জন্য মানত।
ডালিমতলাতেই বেশির ভাগ মেয়ে-পুরুষ হত্যে দিয়েছে। এই ডালিম গাছ নাকি সেই ডালিম গাছ, যেখানে সতীমা আরোগ্যলাভ করেছিল। দেখলাম, ডালিম গাছের ডালে ডালে ঢিল বেঁধে ঝুলিয়ে দিয়েছে। মানত করে দিল বেঁধে দিলে নাকি মনস্কামনা পূর্ণ হয়।
যারা হত্যে দিয়েছে, তারা অনেকে মাথা কুটছে। বিচিত্র রকমের গোঙানির শব্দ উঠছে। মাঝে মাঝে জয়ধ্বনি শোনা যাচ্ছে। কারা যেন চারদিক থেকে বাতাসা বৃষ্টি করছে। সেই বাতাসা নেবার জন্য, অনেকে ঝাঁপিয়ে পড়ছে, কাড়াকাড়ি করছে। এত ভিড়ের মধ্যে দাঁড়িয়ে থাকা যায় না।
অন্য দিকে সরে যাব বলে ফিরতে গিয়ে থমকে দাঁড়ালাম। ডালিম গাছের ঝোঁপ ঘেঁষে দুটি চোখের দিকে আমার চোখ পড়ে গেল। আমার চোখে কৌতূহলিত জিজ্ঞাসা। আমি দেখছি, দুটি আয়ত টানা চোখ। চোখের তারা কাঁপিয়ে, ভুরু নাচিয়ে, আমাকে যেন কিছু ইশারা করল।
কিন্তু আমাকেই কি? আমি পিছন ফিরে, ডাইনে বাঁয়ে দেখলাম। কাউকে সেদিকে তাকিয়ে থাকতে দেখলাম না। ভিড়ের মধ্যে, সকলেই আপনাতে আপনি মগ্ন। আমি আবার সেই চোখের দিকে তাকালাম। দেখলাম, সেই উজ্জ্বল চোখের দৃষ্টি আমার চোখের ওপর। আবার কালো তারা দুটিতে ঝিলিক হেনে উঠল। ভুরু নাচিয়ে কী যেন ইশারা করল।
কৌতূহলিত জিজ্ঞাসার সঙ্গে আমার মন জুড়ে বিস্ময়। আমি আবার সন্দিগ্ধ হয়ে উঠলাম। পিছনে, আশেপাশে ফিরে তাকালাম। সকলেই অন্যমনস্ক, নিজের নিজের ভাবনায় রয়েছে। সেই চোখ দুটির দিকে কারোর দৃষ্টি নেই। কিন্তু ওই অচেনা চোখ দুটি আমাকে কীসের ইশারা করছে। আমি ঠিক দেখেছি তো! নাকি এই মেলার নিশি আমাকে সম্মোহন করছে!
আমি আবার সেই চোখের দিকে তাকালাম, এবং আবার সেই উজ্জ্বল কালো তারায় ঝিলিক, ভুরু কাঁপানো। যেন আমাকে একটা কী ইশারা করছে। কিন্তু কেমন করে সম্ভব? ওই চোখ দুটি যার, সে তো আমার অচেনা। আমি তার দিকে ভাল করে তাকালাম। মুখোনি ঈষৎ লম্বা, শ্যামবর্ণ।
মাথার চুল এলো করা, মুখের দুপাশ দিয়ে ছড়িয়ে পড়েছে। রুক্ষু চুলের গোছা, কপালে মুখে একটু ছড়িয়ে পড়েছে। ঘাড়ের পাশ দিয়ে, চুলের গোছা পিঠে এলিয়ে পড়েছে। মাঝখানের সিথি অস্পষ্ট। সিঁদুর আছে কি না, বুঝতে পারছি না।
ডালিম ঝোঁপের আড়াল থেকে, তার শরীর খানিকটা বেরিয়ে আছে। বয়স অনুমান করতে পারি না। দেখে মনে হচ্ছে, সে যুবতী। অনেকটা গ্রাম্য যুবতীর মতো তাকে দেখাচ্ছে। লাল জামা আর খয়েরি রঙের শাড়ি তার পরনে। শাড়িটি নিতান্ত আটপৌরে ধরনের পরা। জামাকাপড়ের গোছগাছ, একটু যেন অবিন্যস্ত। তার স্বাস্থ্য তেমন উদ্ধত না, আবার নও না। কিন্তু সে যে স্বাস্থ্যবতী, তার শরীর দেখে বোঝা যাচ্ছে। আমি তার একটি হাত দেখতে পাচ্ছি। সেখানে কয়েক গাছা কাচের চুড়ি ছাড়া, আর কিছুই নেই। গলায় বা কানে, কোথাও কোনও অলঙ্কার নেই। ভুরু দুটি টানা এবং সরু, হঠাৎ দেখলে, গাঢ় করে আঁকা মনে হতে পারে। তার নাক সরু, প্রায় টিকোলো। সেই তুলনায়, ঠোঁট দুটি যেন একটু মোটা, এবং তাতেই যেন মুখের একটি বিশেষ শ্ৰী এনে দিয়েছে। মন্দিরের গায়ে, পাথরের মূর্তির মতো।
ডালিম গাছের আড়াল থেকে, সে যেন শরীরটিকে একটু বাঁকিয়ে, ঝুঁকে দাঁড়িয়ে আছে। আমি দেখতে পাচ্ছি, সে যেন উদগত হাসি চাপবার জন্য ঠোঁট টিপে আছে, নাসারন্ধ্র কাঁপছে। তার কালো চোখের তারা, আমার চোখের দিকে। আমি দেখছি বলেই, তার দৃষ্টি যেন স্থির। এখন সে ভুরু নাচিয়ে কোনওরকম ইশারা করছে না।
সহসা মনে হল, পাগল নয় তো! অস্বাভাবিক কিছুই না। এখানে কত রকমের নর-নারী আসে। ও মুখ আমার চেনা নয়। কোনও দিন দেখিনি। অথচ তার ভাবভঙ্গি, অবাক আর কৌতূহলিত করে তোলবার মতো। সে যে-ই হোক, আমার কিছু যায় আসে না। কৌতূহল নিবৃত্ত করা ছাড়া, আমার কিছু করবার নেই। আমি একবার চারপাশে তাকিয়ে দেখে নিলাম, এ মুহূর্তে, আমাকেই কেউ বিশেষভাবে লক্ষ করছে কিনা। কারণ, এভাবে একটি যুবতাঁকে বিশেষ ভাবে নিরীক্ষণ করে দেখাটা, আমি খুব স্বাভাবিক মনে করি না। অভ্যস্তও নই, শোভনীয়ও নয়। কিন্তু দেখলাম, আমাকে কেউই লক্ষ করছে না। কেবল আমাকে বলে নয়, সেই যুবতীটিকেও কেউ বিশেষ ভাবে লক্ষ করছে না।
ফিরে যাবার আগে, আমি আর একবার তার দিকে ফিরে তাকালাম। অবাক হয়ে দেখলাম, সে সেখানে নেই। যাক, তা হলে ভুলই দেখেছিলাম। সে নিশ্চয় অন্য কারোকেই ইশারায় ডেকেছিল। ডেকে নিয়ে, সরে গিয়েছে। এই ভেবে যখন বাঁ-দিকে ফিরতে গেলাম, তখন আবার সেই চোখ দুটি আমি দেখতে পেলাম, এবং সেই চোখের দৃষ্টি আমার দিকেই নিবদ্ধ। ডালিম গাছের আর একটা অংশে সে সরে এসেছে। সেদিকে একটা শুকনো ইট বের করা দালানের মতো রয়েছে, সেই দালান সংলগ্ন বারান্দার পাশে ডালিম গাছের একটু আড়ালেই সে দাঁড়িয়ে রয়েছে। বুঝতে অসুবিধা হল না, আমার অন্য দিকে লক্ষ করার অবসরে, সে ডালিম গাছের পিছন দিয়ে ঘুরে, এদিকটায় এসে দাঁড়িয়েছে। এখন সে আমার আরও কাছে। আমি এখন তাকে আরও স্পষ্ট দেখতে পাচ্ছি। স্পষ্টই দেখলাম, সে দুবার ভুরু কাঁপিয়ে, আমাকে যেন কিছু ইশারা করল। অথবা যেন আমাকে কিছু জিজ্ঞাসা করছে। এখন তার চোখের ঝিলিক, ঠোঁটের কোণে হাসি, আমি স্পষ্ট দেখতে পাচ্ছি।
আমার কী করণীয়, কিছুই বুঝতে পারলাম না। ব্যাপারটাকে যদি এক ধরনের পাগলামিও মনে করি, তবু এ ধরনের পাগল থাকতে পারে বলে আমি বিশ্বাস করতে পারি না। এরকম পাগলামি কি কেউ করতে পারে? অবিশ্যি, আমার জীবনের অভিজ্ঞতা থেকে বলতে পারি, বাস্তব ব্যাপারটা খুবই অদ্ভুত। আমরা যাকে অসম্ভব এবং অপ্রাকৃত ঘটনা বলে জানি, বাস্তব জীবনে তার অনেক কিছুকেই সত্যি বলে জানতে পেরেছি। আমাদের বাস্তব বোধ অনেক ক্ষেত্রেই তৈরি এবং সীমিত। জীবনের বাস্তব ক্ষেত্রে, সে বাস্তবের অভিজ্ঞতা মেলে না।
তথাপি আমি বুঝতে পারছি, এ ক্ষেত্রে আমার করার কিছুই নেই। আমার মনের প্রকৃতি এমন নয় যে, এগিয়ে গিয়ে, এই অদ্ভুত যুবতীটিকে জিজ্ঞেস করি, সে আমাকে কিছু বলতে চায় কী না। কী চায় সে আমার কাছে? এরকম আচরণই বা করছে কেন? সে সব কোনও কিছুই না করে, তার চোখে চোখ রেখে, আমি ভ্রুকুটি করলাম। তৎক্ষণাৎ সে নিঃশব্দে হেসে উঠল। আমি তার ঝকঝকে সাদা দাঁতের ঝিলিক দেখতে পেলাম। তার এই হাসিমুখ অদ্ভুত। সুন্দর কি না বলতে পারব না, কিন্তু হাসিতে যেন বিদ্যুতের ঝলক। মনে হল, আমার কুটিকে বিদ্রূপ করার জন্যই যেন সে এভাবে হেসে উঠল। তার পরেই দেখলাম, সে এক পা এগিয়ে এল।
আমি চমকে উঠলাম। তাড়াতাড়ি আমি আমার চারপাশে আবার তাকিয়ে দেখলাম। ঘটনাটা কেউ লক্ষ করছে কিনা, ভেবে আমি যেন কেমন আড়ষ্ট হয়ে উঠলাম। বুঝতে পারিনি, আমার কুটি করা মানেই, এই রহস্যময়ী অদ্ভুত যুবতীটির বিচিত্র খেলার ব্যাপারটাকে এক ধরনের খেলাও বলা যায়) সঙ্গে আমিও জড়িয়ে পড়ছি। আমার এমন কোনও কিছুই করা উচিত না, যাতে বোঝা যায়, আমি তার এই উদ্ভট আচরণের জন্য বিন্দুমাত্র বিচলিত হয়েছি। নিতান্ত উদাস থেকেই আমার সে কথা বুঝিয়ে দেওয়া উচিত। আমার চারপাশে এত লোক, তাদের কথা আমি ভুলে যেতে পারি না। এবং তারা আমার অপরিচিত হলেও, তাদের মনে কোনও ভুল সৃষ্টি করতে পারি না।
আমার ভাগ্য ভাল যে, আমাকে কেউই লক্ষ করছে না। মন্দিরের সামনে সকলেই সতী মায়ের সিন্দুরচৰ্চিত ছবি দেখতে ব্যস্ত। লুটের বাতাসা কুড়োতে ব্যস্ত। অথবা যারা হত্যে দিয়ে আছে, তারা অনেক বেশি আকর্ষণীয়।
যুবতীটি আরও এগিয়ে আসবে কিনা, সেই ভেবেই আমি ভয় পাচ্ছিলাম। দেখলাম, সে আর এগোয়নি। এক পা এগিয়েই থমকে দাঁড়িয়ে পড়েছে। এবং আমার দিকে সেই ভাবেই তাকিয়ে আছে। অস্বীকার করতে পারব না, আমার ভিতরে একটা তীব্র কৌতূহলের আলোড়ন চলেছে। এখন এক পা এগিয়ে আসায়, তার সমস্ত শরীরটাই আমি দেখতে পাচ্ছি। তার সমস্ত শরীরটা যেন এখন আরও উজ্জ্বল হয়ে উঠেছে। সে ঠিক ঋজু হয়ে দাঁড়িয়ে নেই। তার ক্ষীণ কটিতে যেন একটা মোচড় লেগেছে, এবং স্বভাবতই প্রশস্ত নিতম্বে যেন একটা ঢেউ জেগে আছে। তার সমস্ত শরীর এবং ভঙ্গির মধ্যে একটি বিশেষ আকর্ষণ ফুটে রয়েছে।
তা হোক। আমার পক্ষে একটি অচেনা যুবতীর এরকম অদ্ভুত আচরণের রহস্য ভেদ করা সম্ভব না। যদিও তার দিক থেকে চোখ ফেরাব ভাবলেই ফেরানো যায় না। মনুষ্যচিত কৌতূহল এবং জিজ্ঞাসা আমারও আছে। এবং সত্যি কথা বলতে কী, তার চোখ, হাসি এলানো রুক্ষ চুল, যৌবন এবং ভঙ্গি, আমার মস্তিষ্কের কোথায় যেন বিধে যাচ্ছে। তার আশেপাশে অনেক নরনারী। তার চার পাশ দিয়েই অনেকে যাতায়াত করছে। কিন্তু সে আমার চোখের সামনে যেন স্থির বিদ্যুতের মতো দাঁড়িয়ে আছে।
থাকুক, আমি আবার পিছন ফিরতে গেলাম। সেই মুহূর্তেই, দ্রুত পায়ে সে একেবারে আমার কাছে এসে পড়ল। আমি তার কাচের চুড়ির ঝনাৎকারও শুনতে পেলাম। দেখেই, বিদ্যুৎপ্রবাহের মতো যেন আমার ভিতরে কিছু খেলে গেল। আমি থমকে দাঁড়িয়ে পড়লাম। কিন্তু সে দাঁড়াল না। আমার সঙ্গে কথাও বলল না, বা গায়ে কোনওরকম ধাক্কাও দিল না। আমাকে চমকে দিয়ে, সে এই মন্দির প্রাঙ্গণের বড় দেউড়ির দিকে এগিয়ে গেল। যদিও দেউড়ি বলতে কিছুই নেই। কোনও কাঠের পাল্লা বা চৌকাঠ, কিছুই নেই। অনেকদিন আগেই হয়তো তা ভেঙে গিয়েছে। এখন শুধু দুপাশে ইট বের করা পুরনো পাঁচিল, মাঝখানটা ফাঁক।
আমি দেখলাম, যুবতীটি বেরিয়ে যাবার মুখে পাঁচিলের গা ঘেঁষে দাঁড়িয়ে আছে। সে এখন ঘাড় বাঁকিয়ে, অনেকটা যেন চোখের কোণে কটাক্ষ করে আমার দিকে তাকিয়ে আছে। তার সুন্দর ঝকঝকে সাদা দাঁত আবার দেখা যাচ্ছে। ঠিক বুঝতে পারছি না, নিঃশব্দ হাসিতে তার শরীর কাঁপছে কিনা। তার সামনে দিয়ে লোক চলাচলের জন্য, সে প্রায়ই ঘাড় এদিক-ওদিক করে আমাকে দেখছে।
আমি কী করব, বুঝে ওঠার আগেই, আমি তার কাচের চুড়ি পরা একটা হাত উঠতে দেখলাম। চোখেরই বিভ্রম কিনা বুঝতে পারলাম না, মনে হল সে আমাকে হাতছানি দিল। সেই সঙ্গে তার ঘাড়ও দুলে উঠল। মনে হল, ঘাড় দুলিয়ে সে আমাকে ডাকল, এবং তারপরেই সে দেউড়ি পেরিয়ে, বাঁদিকে চলে গেল। পাঁচিলের আড়ালে হারিয়ে গেল।
আমি যেখানে দাঁড়িয়েছিলাম, সেখানেই দাঁড়িয়ে রইলাম। প্রথমেই আমার মনে হল, যাক বাঁচা গেল। সে নিজের থেকেই চলে গিয়েছে। আমাকে একটা অদ্ভুত অবস্থার হাত থেকে নিষ্কৃতি দিয়েছে। আমি আবার মন্দিরের প্রাঙ্গণের নানা দৃশ্যেই মনোনিবেশ করার চেষ্টা করলাম। যদিও, এই আশ্চর্য ঘটনার রেশ আমার মন থেকে হারিয়ে গেল না। যুবতীটিকে আমি একেবারে ভুলে যেতে পারলাম না। মন্দির প্রাঙ্গণে মনোনিবেশ করতে গিয়ে, সেদিকে আমার তেমন মনোযোগ এল না। ব্যাপারটা কী হতে পারে, সেটাই আমার মস্তিষ্কের মধ্যে ঘোরাফেরা করতে লাগল। কৌতূহলটা একেবারে শেষ হয়ে গেল না।
আবার আমার মনে জিজ্ঞাসা জাগল, যুবতীটিকে কি আমি চিনি? আমার স্মৃতির মধ্যে কোথাও, ওরকম একটি মেয়েকে খুঁজে পেলাম না। আমি যে পরিবেশের মানুষ, সেখানে ও ধরনের প্রায় একটি গ্রাম মেয়ের অবস্থান সম্ভব না। অথচ, কিছুক্ষণ ধরে, আমি তার যে আচরণ দেখলাম, সেটা নিশ্চয় স্বপ্ন না। আমি যা দেখেছি, ঠিকই দেখেছি। কী করে এরকম একটা ব্যাপার সম্ভব, কিছুই ভেবে পাচ্ছি না। আমার চোখের সামনে, যুবতীটি যেন আরও স্পষ্ট হয়ে ফুটে উঠতে লাগল। তার সেই আয়ত টানা চোখ, কালো তারার ঝিলিক, তার অপরূপ হাসি, হাতছানি, ঘাড় দোলানো, সবই বারে বারে মনে পড়তে লাগল।
কিন্তু এ সবের থেকেও, যেটা বড় কথা, তা হল, মানুষ তার নিজের কাছে অনেকখানি অপরিচিত। নিজেকে চিনে ওঠাই তার পক্ষে দুষ্কর। মানুষ তার নিজের কাছে নিজেই যদি অনেকখানি পরিমাণে অজ্ঞাত না থাকত, তা হলে পৃথিবীতে অনেক ঘটনাই ঘটত না। নিজেকে চেনার অহংকার, মানুষের না। থাকাই উচিত। কেন না, এটা একটা আবিষ্কারের বিষয়। কেবল আবিষ্কারের বিষয়ই বা বলছি কেন। এটা মানুষের নিজের সঙ্গে নিজেরই একটা সংগ্রাম। মানুষ তার নিজেকে যত বেশি চিনতে পারে, তত বেশি অপরকেও।
এ কথাগুলো এখন অবিশ্যি অনেকটা বক্তৃতার মতোই শোনাচ্ছে। কারণ আমি যখন মন্দির প্রাঙ্গণ ছেড়ে, দেউড়ির দিকে এগিয়ে গেলাম, তখন এ সব আত্ম-আবিষ্কারের কথা আমার মনে আসেনি। এতক্ষণ ধরে, আমার মনে, এত যে যুক্তিপূর্ণ জিজ্ঞাসা বা মনের মধ্যে তর্ক উঠেছিল, সে সব কোনও কাজেই লাগল না। একটা নিশির টানের মতোই যেন আমাকে ভাঙা দেউড়ির দিকে টেনে নিয়ে গেল। এই মেলার কথা এখন আর আমার মনে নেই। নিজেকে কিছু জিজ্ঞেস করবার কথাও আমার মনে এল না। আমার চোখে তখন কেবল সেই যুবতীটি ভাসছে, এবং বারে বারেই মনে হতে লাগল, আমাকে কি সে ডাক দিয়ে গেল? আমাকে কোথায় যাবার জন্য সে ডাকল? সে কোথায় গেল? আমাকে সে বোধহয় কিছু বলতে চায়।
আমি দেউড়ির কাছে এসে একবার দাঁড়ালাম। তারপরে দুপা এগিয়ে বাঁয়ে ফিরলাম। কেন যেন মনে হচ্ছিল, দেউড়ির বাইরে, বাঁ দিকের পাঁচিলের পাশে সে দাঁড়িয়ে আছে। কিন্তু দেখলাম, সেখানে কেউ নেই। আমি মনে মনে হতাশ হলাম। আমার দু পাশ দিয়ে মেলার মানুষেরা যাতায়াত করছে। কেউ দাঁড়িয়ে নেই। আমি সকলের ধাক্কা খাচ্ছি।
আবার বাস্তব বোধ ফিরে এল আমার মধ্যে। ভাবলাম, নিশ্চয়ই ভুল করেছি। এতক্ষণের সমস্ত ব্যাপারটাই বোধহয় ভুল। সে নিশ্চয়ই আমার দিকে চেয়ে হাসেনি, আমার চোখের দিকে চেয়ে তার সেই উজ্জ্বল কালো তারায় ঝিলিক হানেনি। তার জন্য অন্য কেউ ছিল, এবং তাকেই সে হাতছানি দিয়ে, ঘাড় দুলিয়ে ডেকে নিয়ে গিয়েছে। কিংবা এতক্ষণ ধরে সমস্ত ব্যাপারটাই আমি ভুল দেখেছি। এ সব কিছুই ঘটেনি। যদিও এভাবে মনকে ঠিক সান্ত্বনা দিতে পারছি না। তথাপি, ব্যাপারটাকে অবিশ্বাস্য ভেবেই, আমি বাঁদিকেই এগিয়ে চলোম।
দশ পা এগিয়েছি কিনা সন্দেহ। হঠাৎ আবার আমাকে থমকে দাঁড়াতে হল। আমি দেখলাম, ডান দিকে, রাস্তার ধারেই সে দাঁড়িয়ে রয়েছে। আমার দিকেই সে তাকিয়ে রয়েছে। সে এখন আমার মাত্র এক হাত দূরে। যেন সে আমার জন্যই অপেক্ষা করছিল। আমার দিকে চেয়ে সে ঠিক সেইভাবেই হাসল। ভুরু কাঁপিয়ে যেন কিছু ইশারা করল। কিন্তু সে দাঁড়াল না। ইশারা করেই, রাস্তার ধার থেকে সরে গিয়ে, একটা গাছতলায় দাঁড়াল। সেখান থেকে সে আমার চোখে চোখ রেখে হাসল।
আমি কী করব, বুঝতে পারলাম না। যেখানে দাঁড়িয়েছিলাম, সেখানেই দাঁড়িয়ে রইলাম। তার দিক থেকে চোখ ফেরাতে পারলাম না। এখন, আমি আমার চারপাশের লোকজন সম্পর্কে তেমন আর সচেতন নই। এই অদ্ভুত ঘটনা, আর এই রহস্যময়ী (রহস্যময়ী-ই তো!) যুবতীটি আমার মস্তিষ্কের চারপাশের সীমায় যেন আবদ্ধ হয়ে গিয়েছে। এখন যেখানে সে দাঁড়িয়ে আছে, সেখানে কোনও আলো নেই। দূরের আলো গিয়ে তার গায়ে পড়েছে। আবছায়ার মধ্যেও, তাকে আমি স্পষ্ট দেখতে পাচ্ছি। এখন তার মুখের এক পাশে, রুক্ষু চুলের গোছা যেন আরও একটু বেশি এসে পড়েছে। খয়েরি রং শাড়ির আঁচল, বুকের এক পাশ থেকে সরে গিয়েছে। আঁচলটা তার একটা হাতকে ঢেকে, ঝুলে পড়েছে।
তাকিয়ে থাকতে থাকতে আমার মনে হল, তার শরীর যেন একটু দুলে উঠল। ঢাকা পড়া হাতের ওপর থেকে আঁচলটাকে তুলে, যেন ঘাড়ের দিকে ছুঁড়ে দিল, এবং আমার দিকে ঘাড় বাঁকিয়ে চেয়ে হাসল। চোখের তারা কাঁপিয়ে, একটা কিছু ইশারা করার সঙ্গে সঙ্গেই, তার ঠোঁট নড়ে উঠল। যেন কিছু বলল, অথচ আমি কিছুই শুনতে পেলাম না। তারপরে, সেই দেউড়ির ধারের মতোই, আবার তার কাচের চুড়ি পরা হাত উঠল। এবার আর অস্পষ্ট না, স্পষ্টই যেন দেখলাম, সে আমাকে হাতছানি দিয়ে ডাকল। ঘাড় ঝাঁকিয়ে, ডাকার ইশারা করল এবং পিছন ফিরে চলতে আরম্ভ করল।
আমি আবার সচেতন হবার চেষ্টা করলাম। সেই মুহূর্তেই, তার পিছন পিছন এগিয়ে যেতে পারলাম না। যেদিকটায় সে যাচ্ছে, সেদিকে ঠিক কী আছে, আমি বুঝতে পারছি না। তবে মেলার দোকানপাট আলো সেদিকে নেই। গাছপালার ফাঁকে ফাঁকে, সেইরকম মেলার যাত্রীদের যেন দেখতে পাচ্ছি, যারা রান্নাবান্না গান ইত্যাদির আসর নিয়ে বসেছে। এখানে ওখানে কয়েকটা হ্যারিকেন লম্ফর আলো দেখতে পাচ্ছি। কোথাও বা কাঠের আগুন, উনুনের আগুনও হতে পারে। দূরে দূরে দু-একটা উজ্জ্বল হ্যাজাকের আলোও দেখতে পাচ্ছি। কিন্তু সেগুলো দোকান বলে আমার মনে হচ্ছে না। কেবল যে এ সবই দেখতে পাচ্ছি, তা নয়। ইতস্তত বিক্ষিপ্ত কয়েকটা ঘরের চিহ্নও যেন জ্যোৎস্নার আলোয় দেখা যাচ্ছে। কোনও চালাঘর নয়। অনেকটা ভাঙা পোডড়া বাড়ির মতো সেগুলোকে দেখাচ্ছে।
এ সব লক্ষ করতে করতেই, যুবতীটি আমার চোখ থেকে হারিয়ে গেল। গাছপালার আড়ালে, ফাঁকে ফাঁকে, অন্যান্য যাত্রীদের আসরের ভিড়ে। তাকে আর কোথাও দেখতে পাচ্ছি না। যদিও ওদিকে সেরকম ভিড় নেই। একতারা আর ডুগির বাজনার সঙ্গে গান শুনতে পাচ্ছি। কী গান হচ্ছে খেয়াল করতে পারছি না, কারণ গানের দিকে আমার মন নেই।
এখন আমি নিজের কাছে নিজেই অনেকটা অসহায়। দ্বিধা সংকোচ, সবই আমার চেতনার বাইরে অন্য কোথাও পড়ে আছে। আমার চোখের সামনে তার সেই মূর্তি ভাসছে, তার সেই হাতছানি ও ঘাড় দোলানো। ঠোঁট নেড়ে সে যেন কী বলে গেল, বুঝতে পারলাম না। সে কি আমাকে, ভিড়ের আড়ালে, নিরিবিলিতে ডেকে নিয়ে গিয়ে কিছু বলতে চায়? আমার যেন সেরকমই মনে হল। যে পথে গিয়ে সে হারিয়ে গেল, আমি সেই দিকেই এগিয়ে গেলাম।
আমি আউলদের আসরের আশপাশ দিয়ে এগিয়ে চলোম। গাছের তলা দিয়ে, জ্যোৎস্নায় ছায়া ফেলে, সব দিকে দেখতে দেখতে চলোম। তাকে কোথাও চোখে পড়ছে না। আমার মনে মনে আবার সন্দেহ আর হতাশা ফুটে উঠতে লাগল। অথচ যুবতীটির আচরণে, আর আমার কোথাও ভুল হবার কথা নয়। সে যে আমার দিকে চেয়েই হেসেছিল, চোখের তারা এবং ভুরু কাঁপিয়ে ইশারা করেছিল, হাতছানি দিয়ে, ঘাড় দুলিয়ে ডেকেছিল, তা আমি স্পষ্টই দেখেছি। আমি যে আউলদের মেলা দেখতে এসেছিলাম, সে কথা এখন আর আমার মনে নেই। আমি এখন কেবল, একজনের সঙ্গে বাঁধা পড়ে গিয়েছি। যাকে আমি চিনি না, জানি না, কখনও দেখিনি।
চলতে চলতে আমি একটা পুকুরের ধারে এসে দাঁড়ালাম। পুকুরের ওপারে একটা ভাঙা ইমারত দেখতে পাচ্ছি। তার প্রাঙ্গণে একটা হ্যাজাকের আলো এবং কিছু লোক। কী করছে, কিছুই বুঝতে পারছি না। সেই আলোয়, অস্পষ্ট ভাবে চোখে পড়ছে, পুকুরের আশেপাশে কিছু লোকজন জল তুলছে কিংবা যে কোনও কারণেই হোক, পুকুরের দিকে ওঠা-নামা করছে। পুকুরটা অনেক নীচে, যেন মজে গিয়েছে। জল প্রায় দেখাই যায় না। এখানে গাছপালা একটু নিবিড়। স্বভাবতই, অন্ধকারও যেন একটু বেশি।
এ পর্যন্ত এসে আর কোন দিকে যাব, কিছুই বুঝতে পারলাম না। তাদের বাঁদিকে, গাছপালা ছাড়িয়ে একটু দুরেই, আঁশশ্যাওড়ার জঙ্গল দেখতে পাচ্ছি। মনে হচ্ছে, তার পাশে পাশে ঘন বনশিউলি এবং বনগাঁদার জঙ্গল, এবং গোটা দুয়েক বাড়ি, যেখানে কোনও আলো জ্বলছে না। বাড়ি দুটো প্রায় জঙ্গলের মধ্যেই। দেখলেই মনে হয়, পোভড়া বাড়ি। এখানে কারা থাকত, কাদের বাড়ি, কিছুই বুঝতে পারছি না। দেখে মনে হয়, এ জায়গা এক সময়ে বোধহয় খুবই সম্পন্ন ছিল। এখন কেবল তার ধ্বংসাবশেষ পড়ে আছে।
তা থাকুক, আমার মস্তিষ্কের সীমায় যা বিধে আছে, আমি এখনও তার হাত থেকে মুক্তি পাচ্ছি না। অথচ এই বিশাল বাগানের আলো-অন্ধকারে, জ্যোৎস্নাপ্লাবিত জঙ্গলে, মাঠে এবং ধ্বংসাবশেষের মধ্যে, কোথায় তাকে খুঁজতে যাব, কিছুই বুঝতে পারছি না।
এ কথা ভাববার মুহূর্তেই, হঠাৎ আমি একটা শব্দ শুনতে পেলাম। যেন কেউ হাসতে গিয়ে হাসি চাপল। তারই একটা অস্ফুট ধ্বনি শুনতে পেলাম। শব্দ লক্ষ্য করে বাঁদিকে তাকাতেই চমকে উঠলাম। তাকে দেখতে পেলাম। বলতে গেলে, আমি যে গাছটার কাছে দাঁড়িয়ে আছি, সেই গাছেরই গা ঘেঁষে, নিজেকে অর্ধেক আড়াল করে সে দাঁড়িয়ে আছে। আমি তার চোখ স্পষ্ট দেখতে পাচ্ছি, চোখের তারায় ঝিলিক হানছে। একটা হাত দিয়ে সে ঠোঁট চেপে রেখেছে। বোধহয়, হাত চাপা দিয়েই, উদগত হাসি চাপা দিয়েছে।
আমাকে তার দিকে ফিরে দাঁড়াতে দেখে, সে গাছের আড়াল থেকে সম্পূর্ণ বেরিয়ে এল। তার সঙ্গে আমার দূরত্ব এখন এত কম যে, হাত বাড়ালেই ধরতে পারি। সে যে আমার এত কাছে আছে, এক মুহূর্ত আগেও বুঝতে পারিনি। সে কি আমার সঙ্গে সঙ্গেই ঘুরছিল? দেখলাম, আস্তে আস্তে সে ঠোঁটের ওপর থেকে হাত নামাল। তার দাঁতের ঝিলিক দেখতে পেলাম, এবং মনে হল, ভুরু নেচে উঠল।
আমি তার সঙ্গে কথা বলবার জন্য মনে মনে প্রস্তুত হলাম। আমি তাকে জিজ্ঞেস করতে চাইলাম, আপনি কে, কী চান?
ঠিক সেই মুহূর্তেই, ঘাড় ঝাঁকিয়ে, গাছতলা থেকে সরে গেল। ঘাড় ঝাঁকানিটা ডাকের মতোই মনে হল। দেখলাম, সে গাছতলা থেকে সরে গিয়ে, জ্যোৎস্নায় ছায়া ফেলে, আঁশশ্যাওড়া আর বনশিউলির জঙ্গলের দিকে এগিয়ে গেল। আমি কী করব, বোঝবার আগেই সে দাঁড়াল। পিছন ফিরে তাকাল। এবার আর কোনও সন্দেহ নেই, সে হাত তুলে, ডাকবার ইশারা করল।
আমি অসহায় নিশির টানের মতো, তার দিকে এগিয়ে গেলাম। এখন আর আমাদের আশেপাশে কোনও লোক নেই। তার পিঠে ছড়ানো এলোচুল, তার ওপর দিয়ে খয়েরি রঙের আঁচল এলিয়ে পড়ে আছে। সে আস্তে চলছেনা। জ্যোৎস্নার আলোয় একটি শরীরের বিচিত্র তরঙ্গ আমি দেখতে পাচ্ছি। সে ক্রমাগতই একটা ভাঙা পোড়ো বাড়ির দিকে যাচ্ছে। এগিয়ে গিয়ে, ভেঙে পড়া পাঁচিলের তূপের ওপরে উঠে, সে দাঁড়াল। আমি স্কুপের নীচে গিয়ে দাঁড়ালাম। সে আবার পিছন ফিরে, ভূপের নীচে চলে গেল।
আমি বাড়িটার দিকে তাকিয়ে দেখলাম, ভাঙা জরাজীর্ণ। ভাঙা ফাটলের গা বেয়ে, অশখগাছ মাথাচাড়া দিয়ে উঠেছে। দরজা-জানালা বলতে কিছুই নেই। অনেক অংশে মাথার ছাদও ভেঙে পড়েছে। এই ভাঙা পোড়া বাড়ির দিকে সে কোথায় চলেছে? ইটের স্তূপ আর ফাটলের দিকে তাকিয়ে, একবার সাপের কথা আমার মনে হল। তবু আমি ইটের তূপের ওপরে উঠে দাঁড়ালাম। দেখলাম, বিস্তর ভাঙাচোরা ইটের ওপর দিয়ে দালানের ওপরে গিয়ে উঠল। সেখান থেকে, পাল্লাবিহীন একটা দরজার ভিতরে, অন্ধকারের মধ্যে ঢুকে গেল।
সেই অন্ধকারের দিকে তাকিয়ে, আমি কয়েক মুহূর্ত স্তব্ধ হয়ে দাঁড়িয়ে রইলাম। আমি আর তাকে দেখতে পাচ্ছি না। এ সময়েই, কোথায় যেন পাখির ডানা ঝাপটানোর শব্দ শোনা গেল। সহসা আমার শিরদাঁড়ার কাছে যেন কেঁপে উঠল। তথাপি, আমি সেখান থেকে নড়তে পারলাম না। সে বেরিয়ে আসে কিনা দেখবার জন্য, আমি একটু অপেক্ষা করলাম। কিন্তু ভিতরের অন্ধকার নিরেট। সেখানে কাউকেই দেখা গেল না। কেবল ঝিঁঝির ডাক শোনা যাচ্ছে।
আমি ইটের স্তূপ থেকে আস্তে আস্তে নেমে গেলাম। সে যেদিকে গিয়েছে, সেদিকে এগিয়ে গেলাম। আমি ঠিক জেগে আছি কিনা, নিজেও যেন ঠিক বুঝতে পারছি না। এখন যেন আমি অনেকটা স্বপ্নের ঘোরে এগিয়ে চলেছি। আস্তে আস্তে দালানের বারান্দায় উঠে দাঁড়ালাম। সেই পাল্লাবিহীন অন্ধকার দরজার দিকে তাকালাম। তাকে দেখতে পেলাম না।
আমি চাঁদের আলোয় দাঁড়িয়ে। ভিতরের অন্ধকারে কিছুই দেখতে পাচ্ছি না। ভিতরে কী আছে না আছে, কিছুই জানি না। আমার বুকের মধ্যে যেন শ্বাস রুদ্ধ হয়ে আসছে। তবু আমি ফিরে যেতে পারলাম না। পায়ে পায়ে অন্ধকারের দিকে এগিয়ে গেলাম। দরজার ভিতরে পা দেবার আগে, আর একবার দাঁড়ালাম। ভাবলাম, কেউ আছে কিনা ডেকে একবার জিজ্ঞেস করি। কিন্তু ডাকতে পারলাম না। বাইরের জ্যোৎস্না এবং ভিতরের অন্ধকারের মধ্যে যে একটা নির্বাক স্তব্ধতা বিরাজ করছে, আমরা গলার স্বরে হঠাৎ সেটা ভেঙে গিয়ে, একটা ভয়ংকর কলরব জেগে উঠতে পারে।
আমি ভিতরের দিকে দু পা ঢুকেই থমকে দাঁড়িয়ে পড়লাম। একটা কী নড়ে উঠতে, ডান পাশে ফিরে তাকালাম। দেখলাম, ভিতরে, ডান দিকের দেওয়াল ঘেঁষে, সে দাঁড়িয়ে আছে। আমি এক পা পেছিয়ে এলাম। তার মুখোমুখি দাঁড়ালাম। একবার মনে হল, সে আমাকে এখানে বোধহয় কিছু দেখাতে চায়, সেই জন্যই এভাবে ডেকে নিয়ে এসেছে। এখন সে আমার এত কাছে তার নিশ্বাসের শব্দও যেন শুনতে পাচ্ছি। তত স্পষ্ট না, তবু তার মূর্তি আমি দেখতে পাচ্ছি। এমনকী অন্ধকারেও, তার চোখের ঝিলিক যেন দেখা যায়। আমার চোখের ওপরেই তার চোখ, সন্দেহ নেই, এবং সে তেমনি হাসছে। আমার রুদ্ধ গলা দিয়ে বেরিয়ে এল, কে তুমি?
কোনও জবাব পেলাম না। মনে হল, হাসিতে যেন তার শরীর কেঁপে উঠল। একটু ঝুঁকে পড়ল। আমি আবার জিজ্ঞেস করলাম, তুমি কি আমাকে কিছু বলতে চাও?
তবু সে কোনও জবাব দিল না। কিন্তু এবার সে হাসল না। আমি যেন স্পষ্টই দেখতে পেলাম, সে আমার চোখের দিকে তাকিয়ে আছে। তার ঘাড় একবার বেঁকলো। যেন কিছু ইশারা করল। তারপরে আমি কিছু বুঝে ওঠার আগেই, সেহঠাৎ বাইরে জ্যোৎস্নায় গিয়ে দাঁড়াল। পিছন ফিরে আমাকে একবার দেখেই, বারান্দার নীচে নেমে, ইটের স্তূপ পার হয়ে, চলতে আরম্ভ করল।
আমিও বাইরে বেরিয়ে এলাম। ইটের ভূপ পার হয়ে দেখলাম, সে খোলা জায়গায় জ্যোৎস্নায় দাঁড়িয়ে আছে। আবার সেই হাতছানি এবং ঘাড় দোলানো। একই ব্যাপারের পুনরাবৃত্তি। কী করব, কিছুই বুঝতে পারছি না। অথচ তাকে অনুসরণ না করে, ফিরে যেতেও পারছি না।
দেখতে পাচ্ছি, সে আবার চলতে আরম্ভ করেছে পশ্চিম দিকের গাছপালার ফাঁকে ফাঁকে, যেখানে গৃহস্থ আর ঘরবিরাগী আউলদের আসর বসেছে। যেতে যেতে দুবার পিছন ফিরে তাকাল। দুবারই হাত তুলে ডাকল। আমি অসহায়, নিয়তির টানে পা বাড়ালাম।
কিন্তু আমাকে দাঁড়াতে হল। হঠাৎ দেখলাম, একটি লোক যেন যুবতীটির ওপরে ঝাঁপিয়ে পড়ল, এবং সঙ্গে সঙ্গে চিৎকার শোনা গেল, পেয়েছি। পেয়েছি হে, পেয়েছি। সবাই ইদিকে এস।
লোকটার চিৎকারের মধ্যে গ্রাম্যতা সুস্পষ্ট। দেখলাম, আরও কয়েকজন মেয়ে-পুরুষ সেখানে দৌড়ে গেল। সবাই একসঙ্গেই যেন যুবতীটিকে আঁকড়ে ধরল। ঘিরে ধরল। দেখতে দেখতে সেখানে একটা ভিড় জমে উঠল। কী কথাবার্তা হচ্ছে, কিছুই বুঝতে পারছি না। সেই ভিড়ের ভিতর থেকে একটা মেয়েগলার আর্তনাদ শোনা গেল। আর্তনাদটা যেন একটা শঙ্কাকুল আহত মানুষের মতো।
কিছুই বুঝতে না পেরে, আমি এক জায়গাতেই দাঁড়িয়ে রইলাম। একটু পরেই, সমস্ত ভিড়টাই একদিকে চলতে আরম্ভ করল। দূর থেকে আমি অনুসরণ করলাম। ভিড়টা মেলার ঘিঞ্জি জায়গা ঠেলে, উত্তরের গাছপালার দিকে এগিয়ে গেল। এ সময়ে ভিড়টা আস্তে আস্তে পাতলা হয়ে গেল। আমি পা চালিয়ে আর একটু এগিয়ে গেলাম। মেয়েগলার সেই আর্তনাদ এখনও শোনা যাচ্ছে। দেখতে পেলাম, সেই যুবতীটিকে কয়েকজন, প্রায় চ্যাংদোলা করে টেনে নিয়ে চলেছে। কয়েকজন পুরুষ সঙ্গে সঙ্গে চলেছে। তারা কী বলাবলি করছে, শুনতে পাচ্ছি না।
চলতে চলতে দেখলাম, হিমসাগর পুকুরের ঘাটের কাছে এসে পড়েছি। যারা মেয়েটিকে ধরেছিল, তারা সবাই ঘাটের দিকে নেমে গেল। আমি ঘাটের ওপর দাঁড়িয়ে রইলাম। নীচের দিকে ধমক আর চিঙ্কারের সঙ্গে মেয়েটির আর্তনাদও শুনতে পাচ্ছি। বুঝতে পারলাম না, মেয়েটিকে ওরা মারছে কিনা। কিন্তু ওখানে যে আমার কোনও অধিকার নেই, তা বুঝতে পারছি।
বেশ কিছুক্ষণ পরে, মেয়েটিকে ওরা তুলে নিয়ে এল। তার শরীর ভেজা। ভেজা চুলের গোছা, মুখে গায়ে ছড়ানো। আমি এখন তার সামনেই, কিন্তু সে আমাকে দেখল না। মনে হল, একটি ভীত জন্তুর মতো অসহায় চোখে সে ফ্যাল ফ্যাল করে সকলকে দেখছে। একজন বলিষ্ঠ পুরুষ তাকে ঘাড় ধরে মাটিতে উপুড় করে শুইয়ে দিল, হেঁকে বলল, দে, দণ্ডী দে। দণ্ডী খেটে খেটে চল।
মেয়েটি আবার প্রতিবাদের সুরে আর্তনাদ করল। উঠে পড়তে চাইল। সবাই মিলে আবার তাকে শুইয়ে দিল। সেই দলেরই একজনকে আমি জিজ্ঞেস করলাম, ওর কী অসুখ করেছে?
সে বলল, ও বোবা।
বোবা! আমি স্তব্ধ হয়ে দাঁড়িয়ে রইলাম। অথচ আমি একবারও বুঝতে পারিনি। আমি তার প্রতিটি ইশারা ও ভঙ্গিতে যেন কথা ফুটে উঠতে দেখেছিলাম। কে একজন মোটা গলায় হেসে উঠল, বোবা। বোবাকে তোমরা বোল্ ফোঁটাবে গ?
ফিরে তাকিয়ে দেখি, এক দাড়িওয়ালা বুড়ো বুড়োর ঝকঝকে চোখে, দাড়ির ভাঁজে হাসি। আবার বলল, ও গ, এখানে যে বোবার বোল ফোটে, তার কথা কি তোমরা বুঝতে পারবে? সে বুলি যাঁর বোঝবার, তিনিই বোঝেন। ওকে অমন করে হেনস্থা করো না।
কিন্তু বুড়োর কথায় কেউ কান দিল না। বোধহয় পাগল ভাবল। মেয়েটিকে ওরা জোর করে দণ্ডী খাঁটিয়ে নিয়ে চলল। এখন আর মেয়েটির গলায় আর্তনাদের সেই জোর নেই। শরীরে প্রতিবাদের সেই শক্তি নেই। সে আছড়ে পড়ে, দণ্ডী খাটতে লাগল, আর গোঙাতে লাগল।
আমি আবার বৃদ্ধের দিকে তাকালাম। দেখলাম, তার চোখ করুণ, স্নেহে ভরা। আমাকে তাকাতে দেখে, আমার দিকে চেয়ে হাসল। বলল, বলো তো বাবা, এই করে কি বোবার বোল ফোটে, না অন্ধর নজর ফেরে? তাঁর দয়ায় বোবার যে বোল ফোটে, তা সবাই বোঝে না। অন্ধের সে নজর তুমি আমি দেখতে পাব না। যার দেখবার, সে নিজেই দেখতে পায়।
বলে বৃদ্ধ চোখ ঘুরিয়ে হাসল। ঘাড় দুলিয়ে চলতে আরম্ভ করল। আমি সেখানেই চুপ করে দাঁড়িয়ে রইলাম। আমার চোখের সামনে সেই মূর্তিটাই ভাসছে। এখন বুঝতে পারছি, এই মেলায় সে লুকিয়ে ফিরছিল। কিন্তু আমার প্রতি তার দৃষ্টি পড়েছিল কেন? আমাকে ওভাবে ডেকে নিয়ে বেড়িয়েছিল কেন? সে কথা বলতে পারে না, কিন্তু তার হৃদয় বোবা ছিল না। সে উন্মাদও ছিল না। সে কি আমাকে কিছু বলতে চেয়েছিল!
কিছু বুঝতে পারলাম না। আমি তাকে আর অনুসরণ করলাম না। আমি তার সেই অসহায় আর্তনাদ আর শুনতে চাই না। বৃদ্ধের কথাগুলো আমার কাছে যেন অর্থময় হয়ে উঠতে লাগল। মূকেরও কথা ফোটে, সে কথা সবাই বুঝতে পারে না।
পিছন ফিরে দেখলাম, কাল সন্ধেয় আকাশে যেখানে চাঁদ উঠেছিল, এখন সেখানে রক্তাভা দেখা দিয়েছে। আমি নতুন করে আউল মেলা দেখবার জন্য এগিয়ে গেলাম।

শনিবারের সকাল বেলা। বেলা এখন সাড়ে দশটা প্রায়। একটু একটু করে গরম পড়তে আরম্ভ করেছে। ফায়ূন মাস। আবার রাত্রের দিকে একটু ঠাণ্ডাও পড়ে। ভোরবেলা ঘাসে এবং গাছের পাতায় এখনও শিশিরবিন্দু চিকচিক করে। রোদ উঠতে না উঠতেই উবে যায়।
কলকাতার পঁচিশ মাইলের উপকণ্ঠে, এই শহরে, রাত্রি পোহায় অন্ধকার থাকতেই। শিল্পাঞ্চল, কারখানার বাঁশি বাজার সঙ্গে সঙ্গেই শ্রমিক কর্মচারীদের সাড়া জাগে। শহর জেগে ওঠে। দোকানপাটও তাই তাড়াতাড়ি খোলে। তারপরে আর এক শ্রেণীর লোকের কাজের তাড়া পড়ে যায়। যারা এখান থেকে কলকাতায় দৈনিক যাত্রী, চাকরি করতে যায়, তারা তাড়াহুড়ো করে বাজার দোকান করে। কোনওরকমে স্নান-খাওয়া সেরে ইস্টিশনের দিকে দৌড়।
তারপরে শহরের নিজের সঙ্গে, নিজের যতটুকু লেন-দেন, ততটুকুই চলে। সেই সন্ধের দিকে, শহর আবার সরগরম হয়। কারখানার লোকজনদের চলাচল কেনাকাটা বাড়ে। কলকাতার যাত্রীরাও ফিরে আসতে থাকে।
এখন বেলা সাড়ে দশটায়, শহরে কোনও চঞ্চলতা নেই। খানিকটা নিঝুম ভাব। বিশেষ করে, বাজার দোকানপাট সীমানার বাইরে, পাড়া ঘরে। প্রাচীন ঠাকুরবাড়িতে প্রত্যহ যা ঘটে, তা-ই ঘটছে। অশোক ওর বন্ধুদের সঙ্গে, মন্দির সংলগ্ন বাইরের রোয়াকে বসে আড্ডা দিচ্ছে। ওদের প্রাচীন বাড়ির বাইরের মহলে অনেকগুলো ঘর। এক সময়ে এই ঠাকুরবাড়ি রীতিমতো জমজমাট ছিল। তথাকথিত আমোদ-প্রমোদ না; বহুতর ধর্মসভা, নানা পাণ্ডিত্যের আলোচনা বিতর্ক চলত। ন্যায় স্মৃতি, নানান দার্শনিক কূট তর্কে যোগদান করার জন্য এ ঠাকুরবাড়িতে নানা দেশের পণ্ডিতেরাও এক সময়ে থাকতেন মাসের পর মাস। সে হিসাবে এ বাড়ি জমজমাট ছিল, নাম ছিল।
এখন এ বাড়ির তিন বংশধর অবশিষ্ট। শহরের লোকে বলে তিন পাগলের বাড়ি। তিন ভাই, অশোক তার মধ্যে সর্বকনিষ্ঠ। ওর বড় দাদা প্রায় চল্লিশ ছুঁই ছুঁই বয়স। বিয়ে-থা করেনি। করবেও না কোনওদিন। এখন শোনা যাচ্ছে, বাইরের কোনও এক ঘরে, তারস্বরে সে ধ্রুপদ সাধনা করছে। তানপুরা বাজছে, তার সঙ্গে হারু মুচি পাখোয়াজ সঙ্গত করছে।
আর একটি ঘরে যে প্রচণ্ড চেঁচামেচি চলেছে, অনেকে একসঙ্গে কথা বলছে, তা মোটেই ঝগড়া-বিবাদ না। একটু কান পাতলেই শোনা যাবে সেখানে রাহু এবং মঙ্গলের অবস্থিতি, শুক্রের গতি, শনির দৃষ্টি, পঞ্চমে বৃহস্পতি, কেতুর আগমন ইত্যাদি নানাবিধ কথা, এবং তার সঙ্গে যাবতীয় রাশি লগ্নের নাম ঘন ঘন উচ্চারিত। অর্থাৎ ও ঘরে চলছে জ্যোতিষ শাস্ত্রের চর্চা। অশোকের মেজদা হল প্রধান। বয়স তিরিশের উর্ধ্বে। বিয়ে করেনি, করবেও না কোনও দিন।
এই সংগীত জ্যোতিষী বাদ দিলে, অশোককে তেমন বাতিকগ্রস্ত মনে হয় না। ট্রাউজার শার্ট পরে, দামি সিগারেটের প্যাকেট নিয়ে, বেকার কয়েকজন বন্ধুর সঙ্গে গল্প করছে। অন্তঃপুরে এক দূর সম্পর্কের প্রৌঢ়া আত্মীয়া, তিনি রান্নাবান্না করেন। সেখানে ঘন ঘন চা চেয়ে পাঠানো যায় না। অতএব চায়ের দরকার হলে, রাস্তার মোড়েই চায়ের দোকানে খবর দেওয়া হয়, একটা ছেলে এসে মাটির ভাঁড়ে চা দিয়ে যায়। ইতিমধ্যেই বার দুয়েক তা এসে গিয়েছে। দূপুর পর্যন্ত চলবে।
কিন্তু অশোকের দাদাদের যদি বেকার না বলা যায়, অশোককেও যাবে না। এ শহরে, ইতিমধ্যেই জানাজানি আছে, কোথাও কোনও হত্যা খুন বা বড় রকমের জালিয়াতি হলে, অশোক সঙ্গে সঙ্গে সজাগ হয়ে ওঠে। তখন ও প্রায় কুকুরের মতোই শুঁকে শুঁকে অপরাধের সূত্র এবং অপরাধীকে খোঁজে। এ শহর এবং তার আশেপাশে কয়েকটি খুনের ঘটনায় অপরাধীকে খুঁজে বের করতে পুলিশ ওর সাহায্য পেয়েছে বেশি। সেজন্য ডি, এম এস ডি ও এবং ডিস্ট্রিক্ট ইন্টেলিজেন্স ব্রাঞ্চ ওকে যথেষ্ট খাতির করে, চিঠি দিয়েও ওকে সম্মানিত করা হয়েছে। যদিও এখানকার থানার ও সি শ্যামাপদর ধারণা, অশোক একটি ধাপ্পাবাজ, প্রাচীন ধনী বাড়ির বেকার, সিগারেট ফুকে, দামি পোশাক পরে, দশটা ক্লাব নিয়ে মেতে থাকে। সে মনে করে, অশোক নিজেই একজন অপরাধী–সেইজন্যই সে অপরাধের ঘটনায় জড়িয়ে পড়ে। অশোক নিজেই বলেছে, নিজেকে অপরাধী ভেবেই ও অপরাধের সূত্র খোঁজে। অতএব শ্যামাপদর ধারণা, অশোক নিজেও একজন অপরাধী, নিজেকে বাঁচাবার জন্যই ও আগে থেকে ইনভেস্টিগেট শুরু করে দেয়। অথচ, এ শহরের অন্তত তিনটি মারাত্মক খুনের ঘটনায় খুনি আসামিদের সন্ধান ও-ই দিয়েছে, খুনের কারণ খুঁজে বের করেছে। শ্যামাপদ মুখে যা বলে মনে মনে নিজে তা কতখানি বিশ্বাস করে কে জানে। তবে বড় রকমের কোনও ঘটনা ঘটলেই, সে আগে অশোকের সন্ধান করে। কখনও কখনও মনে হয়, পঁচিশ-ছাব্বিশ বছরের অশোকের প্রতি বোধহয় তার কিঞ্চিৎ স্নেহ-ভালবাসাও আছে। তবে তা ধরা খুবই মুশকিল। অশোককে সে ধমকে ছাড়া কথা বলে না। অশোক মিটিমিটি হাসে। শ্যামাপদ চল্লিশ ছাড়িয়েছে। আজও বিয়ে করেনি, চা সিগারেট কিছুই খায় না, সাত্ত্বিক ধরনের এবং রক্ষণশীল দারোগা। চেহারাটা জবরদস্ত। সেই তুলনায় অশোক একটি ছিপছিপে, লম্বা, রোমান্টিক ছেলে।

বেলা সাড়ে দশটায়, ঠাকুরবাড়ি যখন ধ্রুপদে পাখোয়াজে, জ্যোতিষশাস্ত্রের আদ্যশ্রাদ্ধতে এবং লিগের খেলা ও রাজনীতি আলোচনায় ঘর ও রোয়াক সরগরম, তখনই শ্যামাপদর জিপ এসে দাঁড়াল বাইরের বোয়াক ঘেঁষে, একেবারে অশোকদের আড্ডার সামনে। ড্রাইভারের সিটে স্বয়ং শ্যামাপদ। আর কেউ নেই।
অশোক ডেকে বলল, আরে দারোগাবাবু যে। আসুন।
অশোক জানে, ওর মুখে দারোগাবাবু শুনলেই শ্যামাপদ চটে যায়। শ্যামাপদ গাড়ির ইঞ্জিন বন্ধ করে, তার ঈষদার চোখে একবার অশোককে দেখল, তারপরে ওর বন্ধুদের প্রতি। বেকার দেখলেই শ্যামাপদ খাপ্পা। তার ওপরে তাদের যদি আবার রকে বসে আড্ডা দিতে দেখে, তবে তো কথাই নেই। শ্যামাপদ গাড়ি থেকে নেমে বলল, রকবাজি বেশ ভালই চলছে দেখছি। তা কটি মেয়েকে দেখে শিস দেওয়া আর টিজ করা হল?
অশোক বলল, যে মহিলাকে দেখে আমরা হিড়িক দিই, তিনি তো সন্ধের আগে সেজেগুজে বেরোন না। ওইসময়েই তো উনি রিফুজি মেয়েদের উদ্ধার করতে বেরোন।
অশোকের বন্ধুরা হেসে উঠল। শ্যামাপদ ধমকে উঠল, থাক, তোমার মুখ থেকে আমি ও সব কথা শুনতে চাই না। এখন দিলালি গল্প আর বন্ধুদের ছেড়ে আমার সঙ্গে একটু যেতে পারবে?
অশোক জিজ্ঞেস করল, কোথায়? থানায় নাকি?
শ্যামাপদ বলল, না, রেললাইনের ধারে, মালীপাড়ায়।
সেখানে কী ব্যাপার?
শ্যামাপদর ভ্রুকুটি চোখে সন্দিগ্ধ জিজ্ঞাসা। বলল, শোনোনি কিছু?
অশোক বলল, না তো।
শ্যামাপদ অশোকের বন্ধুদের দিকে একবার তাকিয়ে নিয়ে বলল, তোমার এ সব বেকার বন্ধুরাও কিছু বলেনি?
অশোক বলল, ওরা বোধহয় জানে না।
শ্যামাপদ তার মোটা ঠোঁট উলটে, একটু হাসির ভাব করে বললে, কিংবা ইচ্ছে করেই বলেনি, কারণ নিজেরাই কেউ হয়তো অপরাধ করে এসেছে।
অশোক হেসে উঠে, সিগারেটের প্যাকেট এগিয়ে দিয়ে বলল, দারোগাবাবু, সিগারেট খান। আপনি ৬৭৮ কি রকে বসে একটু চা খাবেন?
শ্যামাপদ হুমকে বলল, আমি ও সব কিছুই খাই না।
তা হলে আমার বন্ধুদের খাওয়াই।
বলে ও ওর বন্ধুদের দিকে সিগারেট বাড়িয়ে দিল। ওর বন্ধুরাও নীরবে হাসছে। হুমকানো দারোগা শ্যামাপদকে ওরাও খানিকটা চেনে। জানে, অশোক আর শ্যামাপদর মধ্যে এখন মান সম্মানের লড়াই চলছে। সকলেই সিগারেট ধরাল।
শ্যামাপদ আবার হাঁকল, কী তুমি যাবে কি যাবে না?
অশোক সিগারেট ধরিয়ে বলল, কী ব্যাপার কিছুই তো বললেন না। মালীপাড়ায় কী হয়েছে?
ওহ্, না শুনলে বুঝি যাওয়া যায় না? গাড়িতে যেতে যেতে শুনলে হবে না?
অশোক বলল, আপনি যদি তা-ই বলেন, হবে না কেন? তবে আপনি আমার বন্ধুদের দোষারোপ করতে চাইছিলেন, তাই ঘটনাটা শুনতে চাইছিলাম।
শ্যামাপদ আবার সকলের দিকে একবার ভ্রুকুটি চোখে দেখে নিয়ে বলল, মালীপাড়ার পান্না গোয়ালার পাঁচ বছরের মেয়েকে কে বা কারা খুন করে, একটা ভাঙা শিবমন্দিরে ফেলে রেখেছে।
অশোক ভুরু কুঁচকে উচ্চারণ করল, পাঁচ বছরের মেয়ে?
ওর বন্ধুরাও অবাক হয়ে শ্যামাপদর দিকে তাকাল। শ্যামাপদ বলল, হ্যাঁ, আধঘণ্টা আগে থানায় খবর দিয়েছে। সকাল সাড়ে সাতটা-আটটা থেকে মেয়েকে খুঁজে পাওয়া যাচ্ছিল না। পাড়ার কোন বুড়ি সেই ভাঙা মন্দিরের গায়ে খুঁটে দেয়, তার চোখেই প্রথম পড়ে। সে দেখতে পায়, পান্না গোয়ালার মেয়ে, মন্দিরের ভেতরে, দেওয়ালের গায়ে ঝুলছে। গলায় দড়ি বাঁধা। এখনও সেই অবস্থায় আছে। আমি এখন যাচ্ছি। ভাবলাম তোমাকে ডেকে নিয়ে যাই। কারণ তোমার কারবার তো সব ক্রিমিনালদের সঙ্গেই।
অশোক আবার হাসল, বলল, আর আপনার কারবার তো শহরের যত পুণ্যিবানদের সঙ্গে, যাদের বাইরে কেঁচোর পত্তন, ভেতরে ছুঁচোর কেত্তন। চলুন যাওয়া যাক।
অশোকের বন্ধুরা হেসে উঠল। শ্যামাপদ ধমক দিল, খুব হাসি পাচ্ছে, না? যেদিন সব কটাকে শ্রীঘর পাঠিয়ে দেব
অশোক বোয়াক থেকে নেমে বলল, সে তো আপনি সবসময়েই পারেন। চলুন এখন যাই।
অশোক বন্ধুদের দিকে তাকিয়ে হেসে, বিদায় নিল। শ্যামাপদর পাশের সিটে গিয়ে বসল। শ্যামাপদ গাড়িতে উঠে, গাড়ি স্টার্ট করে, শহরের ভিতরের আঁকাবাঁকা সরু রাস্তা দিয়ে চলল। খানিকক্ষণ পরে জিজ্ঞেস করল, এরকম একটা খুন, তোমার কী মনে হয় বলল তো?
অশোক বলল, কিছুই তো বুঝতে পারছি না। চলুন গিয়ে দেখা যাক। জ্ঞাতি বিবাদে এরকম কিছু ঘটতে পারে কিনা, বুঝতে পারছি না। অনেক সময় প্রতিবেশীদের ঝগড়া আর রেষারেষিতেও নিরপরাধী শিশুর প্রাণ যেতে পারে। তবে এরকম ঘটনা বিহারের গ্রামের অঞ্চলেই বেশি হয়। আমাদের দেশে বিশেষ দেখা যায় না।
শ্যামাপদর মুখ চিন্তিত দেখাল। অশোকের কথার ওপরেই সে ভাবতে আরম্ভ করেছে। দশ মিনিটের মধ্যেই ওরা সেই ভাঙা মন্দিরের সামনে এসে থামল। মালীপাড়াটা রেল লাইন ঘেঁষে। রেললাইনের দিকে পাঁচিল তোলা, লাইন দেখা যায় না। মন্দিরটা মালীপাড়ার প্রায় শেষে। মালীপাড়াকে গরিবদের পাড়া বলা চলে। তবে কিছু কিছু নতুন বড়লোকেরাও এখানে ভাড়া বাড়ি বা বস্তি কিনে,নতুন বাড়ি তুলেছে। তাদের বাদ দিলে অধিকাংশই গরিব। তবে পান্নাগোয়ালাকে খুব গরিব বলা চলে না। তার দুধের এবং ছানার ব্যবসা খারাপ না। পুরনো টালির ঘরের পাশে, দু কামরার একটা পাকা বাড়িও সে তুলেছে।
পান্নার স্ত্রী মন্দিরের কাছে পড়ে, চিৎকার করে মাথা ঠুকে ঠুকে কাঁদছে। ওরে আমার এমন সব্বোনাশ কে করলে রে, আমার এই দুধের শিশু কার কী করেছে গো।
পান্না গোয়ালাকে দেখা গেল, কয়েকজন ধরে রেখেছে। সে-ও কাঁদছে। পাড়ার লোকেরা ভিড় করেছে। ইতিমধ্যেই থানা থেকে একজন এস আই ও কয়েকজন সেপাই এসে গিয়েছে। কালো পুলিশভ্যান দাঁড়িয়ে আছে। তারা সবাই মন্দিরটাকে প্রায় ঘিরে আছে। শ্যামাপদর সঙ্গে অশোকও জিপ থেকে নামল। এগিয়ে গেল মন্দিরের দিকে। সবাই ওদের পথ ছেড়ে দিল। অশোক দেখল, মালীপাড়ার এ মন্দিরটা একটা সরু গলির মুখে, যে গলিটা মালীপাড়ার মূল রাস্তা থেকে একটা নামহীন গলি দিয়ে (ঠিক নামহীন নয়, এ গলিকে মন্দিরের গলি বলা হয়।) ভরদ্বাজ পাড়ার দিকে গিয়েছে। মন্দিরের গলিটা এক দিক থেকে বেশ নিরিবিলি, অনেকগুলো বাড়ির পিছন দিক। সদরের মুখ অন্যদিকে, লোকচলাচলও সেই দিকে। আশেপাশে কয়েকটা গাছও আছে, সবই গৃহস্থের আম, জাম, জামরুলের গাছ। জায়গাটাকে নিরিবিলি বলা যায়।
মন্দিরের ভাঙা দাওয়ায় শ্যামাপদর সঙ্গে উঠে, অশোক মন্দিরের ভাঙা দরজার কাছে গেল। দরজার পাল্লা বলে কিছু নেই। এমনকী শিবলিঙ্গের বিগ্রহও নেই। ভিতরের দিকে, দিনের আলো থেকে চোখ ফিরিয়ে তাকালে, হঠাৎ একটু অন্ধকার মনে হয়। কয়েক সেকেন্ড পরেই মন্দিরের ভিতর সবকিছু স্পষ্ট হয়ে ওঠে। অশোক শ্যামাপদকে জিজ্ঞেস করল, ভেতরে ঢুকব?
শ্যামাপদ বলল, চলো দুজনেই ঢুকি।
তবু ঢোকবার আগে, অশোক সামনের এস আই-কে জিজ্ঞেস করল, ভেতরে এর আগে কেউ ঢুকেছিল?
এস আই বলল, আমি আসার পরে আর কেউ ঢোকেনি। এসেও কারোকে ভেতরে দেখিনি, সবাই বাইরে থেকেই উঁকি মেরে দেখছিল।
অশোক বাইরে থেকে উঁকি মেরে দেখল। দেখা যায়। মন্দিরের ভিতরে প্রায় একটা কোণ ঘেঁষে, যেখানে অন্ধকার একটু বেশি, সেখানে দেওয়ালের গায়ে প্রায় তিনফুট লম্বা খালি গা একটি মেয়ের দেহ ঝুলছে। চুলগুলো খোলা, পরনে একটি ইজের। এর বেশি বাইরে থেকে কিছু দেখা যায় না। অশোক শ্যামপদকে বলল, চলুন ভিতরে যাই। তবে বাড়িটার মুখোমুখি না দাঁড়িয়ে, ভিতরে গিয়ে, পাশে দাঁড়িয়ে আমরা দেখব।
শ্যামাপদ ভ্রুকুটি করে জিজ্ঞেস করল, কেন?
অশোক বলল, মন্দিরের ভেতর মেঝের পাকা শান নষ্ট হয়ে গেছে। কেবল ধুলো। বডিটা যে বা যারা ওভাবে ঝুলিয়ে রেখেছে, তাদের পায়ের ছাপ থাকতে পারে। সেটা নষ্ট করা ঠিক হবে না।
কথাটা শ্যামাপদর মনঃপূত হল বলে মনে হল না। তবু ভিতরে ঢুকে, ওরা দেওয়ালে ঝোলানো পান্না গোয়ালার মেয়ের মুখোমুখি না গিয়ে পাশ দিয়ে এগিয়ে গেল। দেখা গেল, একটা বড় লোহার গজাল দেওয়ালে গাঁথা রয়েছে। সেই গজালের সঙ্গে মেয়েটির গলায় ফাঁস দেওয়া, দড়ি দিয়ে ঝোলানো। দৃশ্যটা রীতিমতো বীভৎস। পাঁচ বছরের একটি মেয়ে। দড়ির ফাঁস দিয়েই হোক, বা আগে গলা টিপে খুন করেই হোক, তারপর গজালের সঙ্গে ঝোলানো হয়েছে। চোখ খোলা, উদ্দীপ্ত, স্থির দুটো কালো তারা। এখনও যেন বাঁচবার আর্তি ফুটে রয়েছে। মুখ-গহ্বর একটু হাঁ করা। জিভটা বেরিয়ে আসেনি, মুখের মধ্যেই যেন দলা পাকিয়ে রয়েছে। ঠোঁটের কষে জমাট রক্ত, চিবুক পর্যন্ত বেয়ে এসেছে।
অশোক পাশ ঘেঁষে আরও কাছে এগিয়ে গেল। বোঝা যায়, ছেলেমানুষ মেয়েটির গায়ে কোনও জামা ছিল না। গলার কাছে দৃষ্টি হেনে বুঝতে পারল, দড়ির বাঁধন ছাড়া আর কোনও দাগ নেই। তার মানে, খুনি অতীত দিনের ঠগিদের মতো দড়ির ফাঁস পরিয়ে, এক টানেই হত্যা করেছে। তারপরে অবশিষ্ট দড়ি দিয়ে, গজালের সঙ্গে বেঁধে, ঝুলিয়ে দিয়েছে। সম্ভবত গলার পিছনে দড়ির দুটো গিট আছে। একটা গিট খুন করার সময়, দ্বিতীয় গিট ঝোলাবার সময়। খুনি সামনে থেকে ফাঁস দেয়নি, কেননা, গলার সামনে কোনও গিট দেখা যাচ্ছে না। বোধহয়, আচমকা পিছন থেকে ফাঁস পরিয়ে দিয়েছিল।
কিন্তু কেন?
এই প্রশ্নটাই সর্বাগ্রে জাগে। পাঁচ বছরের একটি মেয়ে, সে কারোর শত্রু হতে পারে না। তার কাছে। কী স্বার্থই বা থাকতে পারে? মানুষ যখন পাশবিকতায় মাতে, তখন তার পশু উন্মত্ততাকে মাপা যায় না। তাই অশোক খুব ভালভাবে মেয়েটিকে নিরীক্ষণ করে দেখল। কিন্তু পরিষ্কার বোঝা যায়, মেয়েটির ইজের নিয়ে কোনওরকম টানাটানি করা হয়নি, খোলাও হয়নি। শরীরের কোথাও কোনও দাগ চোখে পড়ে না। অবিশ্যি বাইরের আলোয় হয়তো আরও কিছু চোখে পড়তে পারে। সেটা দেখতে হবে।
অশোক নীচের দিকে তাকাল। না পরিষ্কার কোনও পায়ের ছাপ নেই। এবড়ো-খেবড়ো ধুলোর মধ্যে নানান রকমের পায়ের ছাপ, তাও এলোমেলো। স্পষ্ট কিছুই না। অশোক বলল, ফটো তুলবেন নাকি?
শ্যামাপদ বলল, তার দরকার হবে কি? বলো তো তোলাতে পারি।
মফস্বল শহরে অনেক কিছুই হয়ে ওঠে না। এখন আবার পেশাদার ফটোগ্রাফারকে ডাকতে যেতে হবে। থানায় কোনও ব্যবস্থা নেই। অশোক বলল, তা হলে এস আই-কে নিখুঁত ভাবে একটা বিবরণ লিখতে বলুন, তারপরে ডেড বডি গজাল সুদ্ধ খুলে বাইরে নিয়ে চলুন।
অশোক মন্দিরের ভিতরে চারপাশে নিরীক্ষণ করে দেখল। বিশেষ কিছুই চোখে পড়ে না। একপাশে কিছু মাটি, একটা গোবরমাখা ভাঙা চ্যাঙাড়ি। একটা গোবর মাখা ছোট কাঠের পাটাতন। ছাগলের নাদি ছড়ানো রয়েছে। বোধহয় কুকুরেরাও কখনও কখনও এসে আশ্রয় নেয়।
অশোক বাইরে বেরিয়ে এল। মনে এক প্রশ্ন, কেন? এরকম একটি শিশুকে খুনের কারণ কী? ও কি কারোর গোপন কথা শুনে ফেলেছিল? যে কথা কারোর পক্ষে মারাত্মক ক্ষতিকর? জানাজানি হলে সর্বনাশ হয়ে যাবে? অথবা, এমন কোনও ঘটনা কি ওর চোখে পড়েছিল, যে ঘটনার কোনও সাক্ষী থাকা মানেই সর্বনাশ! জানাজানির ভয়ে, আগেই হয়তো মেয়েটিকে মেরে ফেলার প্রয়োজন হয়েছিল। এবং সে ঘটনাই বা কী হতে পারে? কোনও খুনের সাক্ষী ছিল কি পান্না গোয়ালার মেয়ে? প্রাথমিক ভাবে এ চিন্তাই মস্তিষ্ক জুড়ে থাকতে চাইছে। আরও গুরুতর বিষয় ভাববার আছে। একটু কথাবার্তা না বললে বোঝা যাচ্ছে না। বিশেষ করে, পান্না এবং তার স্ত্রীর সঙ্গে। অশোক বাইরে এসে দেখল, পান্নার স্ত্রীকে সরিয়ে নিয়ে যাওয়া হয়েছে। পান্না তখনও কোঁচার খুঁট দিয়ে চোখ মুছছে। তাকে কয়েকজন ঘিরে রয়েছে।
শ্যামাপদ অশোকের মুখের দিকে তীক্ষ্ণ চোখে চেয়ে জিজ্ঞেস করল, কী বুঝছ বলো তো? কোনও সেকস ম্যানিয়াকের কাণ্ড?
অশোক বলল, দেখে তো সেরকম কিছু মনে হচ্ছে না। তবে মনে হচ্ছে, মেয়েটির পিছু পিছু চুপিসাড়ে এসে কেউ হঠাৎ ফাঁস পরিয়ে মেরেছে। পান্নাকে কয়েকটা কথা জিজ্ঞেস করব?
শ্যামাপদ যেন একটু থামল। তারপরে বলল, কিরে দেখো। বলেই শ্যামাপদ হাঁক দিল, পান্না গোয়ালা, এদিকে এসো। এখন ও সব কান্নাকাটি রাখো।
কিছু বলবার নেই, শ্যামাপদ একেবারে আগাপাশতলা পুলিশ! পান্না এগিয়ে এল, ভাঙা গলায় বলল, বলেন দারোগাবাবু।
তোমার মেয়ের নাম কী? শ্যামাপদ নিজেই প্রশ্ন শুরু করল।
আজ্ঞে নমিতা ঘোষ।
বয়স ঠিক কত?
পাঁচ চলছে।
ইস্কুলে পড়ত?
আজ্ঞে না।
কে তোমার মেয়েকে মেরেছে, কিছু আন্দাজ করতে পারো?
পান্না ঝর ঝর করে কেঁদে উঠল। শ্যামাপদ ধমক দিল, বলছি এখন ও সব কান্নাকাটি রাখো। যা জিজ্ঞেস করছি, তার জবাব দাও।
পান্না কান্নাভাঙা স্বরে জবাব দিল, সে কথা কী করে বলব দারোগাবাবু? আমার এতটুকু মেয়েকে কেন কেউ মারবে, আমি কিছু জানি না।
শ্যামাপদ অশোকের দিকে তাকিয়ে বলল, তুমি কী জিজ্ঞাসা করতে চাও করো।
অশোকের কাছে পান্না অপরিচিত না। পান্না গোয়ালাকে ও পান্নাদা বলে ডাকে। বয়সের একটা সম্মান আছে। ও জিজ্ঞেস করল, পান্নাদা, তোমার ছেলে-মেয়ে কটি?
পান্না বলল, দুই ছেলে আর এই একটি মেয়ে।
তোমার দাদা, ভাই কেউ আছে?
দাদাবাবু, কেউ নেই।
জ্ঞাতি আত্মীয়-স্বজন?
আছে, তারা এখানে কেউ থাকে না। রানাঘাট থেকে আমার বাবা এখানে এসে ব্যবসা শুরু করেছিল, এখানেই বাড়ি করেছে। বাবার ব্যবসাই আমি চালাচ্ছি।
অশোক বলল, শোনো পান্নাদা, একটু অন্যদিকে এসো, তোমাকে আলাদা একটা কথা জিজ্ঞেস করব। শ্যামাপদকে বলল, আপনিও আসুন।
পান্নাকে নিয়ে একটু সরে গিয়ে অশোক জিজ্ঞেস করল, পান্নাদা, ভেবে বলো তো, পাড়ায়, আশেপাশে তোমার সঙ্গে কারোর কোনও ঝগড়া-বিবাদ আছে? তোমার বা তোমার বউয়ের ওপরে রাগ আছে কারোর?
পান্না একটু ভেবে বলল, কই দাদাবাবু, তেমন তো কিছু মনে করতে পারি না। নমির মায়ের সঙ্গে পাড়ায় কারোর কখনও ঝগড়া হতে দেখিনি। আমিও সাতে-পাঁচে বড় একটা থাকি না। সারাদিন আমার দুধ ছানা নিয়েই কেটে যায়। ছেলেরা দুধ বিলি করতে বেরিয়ে যায়, ফেরে দুপুরে। আমি আর বউ ছানা তৈরি করি। তার মধ্যেই রান্নাবান্না হয়। দুপুরে খেয়ে, ছানা নিয়ে দোকানে চলে যাই। বাজার করে সন্ধের পর ফিরি। তারপরে তো গোরুর জাব তোয়ের করা, খাওয়ানো
অশোক বাধা দিয়ে বলল, বুঝেছি। এমনিতে তোমার সঙ্গে কাতোর ঝগড়া নেই। শান্তিতেই আছ। তোমার কি সুদী কারবার আছে?
পান্না যেন একটু চমকে উঠল। শ্যামাপদর দিকে একবার দেখে বলল, কারবার কিছু নেই দাদাবাবু। চেনাশোনা বিশ্বাসী কেউ অভাবে পড়লে, চাইলে ধার দিই, তবে সুদ নিই। কিন্তু বেশি না।
তাদের নাম বলতে পারো?
পারি। বলে কয়েকজনের নাম বলল। সব কটিই প্রায় স্ত্রীলোকের নাম। তবু অশোক টুকে রাখল। জিজ্ঞেস করল, তোমার বউ কোথায়?
তাকে বাড়ি নিয়ে গেছে।
চলো, তাকে দু-একটা কথা জিজ্ঞেস করে আসি।
শ্যামাপদ নীরস স্বরে বলে উঠল, তাতে কী লাভ হবে, এক কথাই তো শুনতে হবে।
অশোক বলল, তবু জিজ্ঞেস করা উচিত।
শ্যামাপদ অশোকের সঙ্গে চলতে চলতে বলল, এদের আমি একদম বিশ্বাস করি না। হয়তো অনেক কিছু জানে, বলবে না। ভাবে, যে কোনও রকমে পুলিশের হাত থেকে ছাড়া পেলেই বাঁচি।
অশোক সে কথার কোনও জবাব দিল না। পান্নার বাড়িতে এল। নতুন দালানের বারান্দার পাশে স্ত্রী বসে ছিল। তার কাছে আরও কয়েকজন স্ত্রীলোক। সকলেই মাথায় ঘোমটা টেনে সরে গেল। অশোক পান্নার স্ত্রীর কাছে গিয়ে দাঁড়াল। পান্নার স্ত্রী চোখ মুছতে মুছতে, ঘোমটা টানল। অশোক জিজ্ঞেস করল, সকালবেলা মেয়ে বেরিয়েছিল কখন? মনে আছে?
পান্নার স্ত্রী ঘাড় নেড়ে বলল, সময় তো বলতে পারি না বাবা। তখন উঠোনে রোদ এসে পড়েছে। নমির বাবার সঙ্গে তখন ছানা করছি, দেখলাম ঘর থেকে এক মুঠো গম নিয়ে ছড়িয়ে দিল। কোথা থেকে কতগুলান পায়রা উড়ে এল। নমি পায়রা ধরবার জন্য ছুটোছুটি করছে।
অশোক জিজ্ঞেস করল, সেই কি শেষ দেখা?
পান্নার স্ত্রী মাথা ঝাঁকিয়ে, মুখে কাপড় চাপা দিয়ে, কেঁদে উঠল। শ্যামাপদ ধমক দিতে যাচ্ছিল। অশোক হাত তুলে নিরস্ত করল। জিজ্ঞেস করল, কতক্ষণ বাদে খোঁজ পড়ল?
পান্নার স্ত্রীর কান্না একটু প্রশমিত হলে বলল,খোঁজ তো সব সময়েই করেছিলাম বাবা। হাতে কাজ, এটা ওটা দরকার হলে ওকেই তো ডাকি, অ নমি কোথায় গেলি, এটা দে, ওটা দে। সবথেকে ছোট কিনা।
পান্নার স্ত্রীর গলা আবার বুজে এল। তার মধ্যেই গলা-খাঁকারি দিয়ে, পরিষ্কার করে বলল, কখনও তেমন বকাঝকা করি না। একবার বাড়ি ঢোকে, আবার ছুটে বেরিয়ে যায়, এমনি হয়। আজ যে সেই পায়রাদের গম খাইয়ে বেরিয়েছিল, তারপরে আর ফেরেনি। ওর বাবা রেগে খোঁজ করতে বেরিয়েছিল। পাড়ার কাহোর বাড়িতে যায়নি। এমনটা হয় না। তখন একটু চিন্তা হল, মেয়ে কোথায় যেতে পারে। তারপরেই তো মাতি বুড়ি খুঁটে দিতে গিয়ে দেখতে পেয়ে ভিরমি গেল।
অশোক ভুরু কুঁচকে চুপ করে ভাবল। চকিতে ওর মুখে একটা নতুন চিন্তার ঝিলিক দেখা গেল। জিজ্ঞেস করল, ওর গায়ে কি সোনা রুপো কিছু ছিল?
পান্নার স্ত্রী বলল, ছিল বাবা। কানে ছিল বড় বড় মটরদানার বল লাগানো সোনার দুল। হাতে চারগাছি চুড়ি, ব্রোঞ্জের ওপর সোনা দিয়ে গড়া।
অশোকের চোখ উজ্জ্বল হল, এবং মনে মনে ভাবল, সবথেকে সহজ ব্যাপারটা কত অসহজ পথে চিন্তা করছিল। পরিষ্কার মেয়েটির মৃতদেহের ছবি চোখের সামনে ভেসে উঠল। মেয়েটির গায়ে কোথাও সোনার চিহ্ন ছিল না। ও শ্যামাপদকে বলল, চলুন, আর একবার ডেডবডিটা দেখি। এতক্ষণে বোধহয় বাইরে নিয়ে এসেছে।
অশোক পারলে যেন ছোটে। তাড়াতাড়ি এল মন্দিরের কাছে। নমিতার দেহ বাইরে আনা হয়েছে। কাছে গিয়ে, ও প্রথমেই দেখল কান আর হাত, কোথাও একটু আঁচড়ের দাগও নেই। যার অর্থ দাঁড়ায়, মেয়েটিকে মারার পরে, কানের দুল আর হাতের চুড়ি খুলে নেওয়া হয়েছে, খুনি কোনও বাধা পায়নি।
পান্নাও সঙ্গে এসেছে। অশোক তাকে জিজ্ঞেস করল, পান্নাদা সব মিলিয়ে কত আন্দাজ সোনা ছিল?
পান্না বলল, সে আমার মনে আছে দাদাবাবু। চুড়ি চারগাছা ছিল আধ ভরি, দুল জোড়া সাড়ে ছ আনা।
সাড়ে চৌদ্দ আনা সোনা। অশোকের তৎক্ষণাৎ মনে হল, খুনি খুব নিষ্ঠুর সন্দেহ নেই, কিন্তু বড় ধরনের দাঁও মারার মতো লোক না। এদিক থেকে খুনি ছিঁচকে। মাত্র সাড়ে চৌদ্দ আনা সোনার জন্য একটি শিশুকে সে হত্যা করতে পারে। মোটামুটি মোটিভ পাওয়া গেল, এবং খুনির সামাজিক শ্রেণীর চেহারাটাও যেন অস্পষ্ট ভাবে বোঝা যাচ্ছে।
শ্যামাপদ এই পর্যন্ত শুনেই হুমকে উঠল, এ পাড়ার সব বেকার ছোঁড়াদের আমি ধরে নিয়ে যাব। একটাকেও ছাড়ব না। রুলসই করে কথা আদায় করব।
বলেই সে তার নিজের কাজে লেগে গেল। তার মূর্তি দেখেই, কৌতূহলী জনতা সরে পড়তে লাগল। পাড়ার কিছু জোয়ান ছেলের কপালে দুর্গতি আছে, বিশেষত যাদের কাজকর্ম নেই নানান ফিকিরে ঘোরে। ওদের মধ্যে মস্তান ধরনের ছেলেও কিছু কিছু আছে, যারা নানা অসদুপায়ের ধান্দায় ঘোরে। অবিশ্যি তাদের মধ্যে কেউ এ কাজ করেনি তা একেবারে নিঃসন্দেহে বলা যায় না।
পুলিশি তৎপরতা শুরু হতেই অশোক সরে পড়ল। প্রথমেই দেখা করল মাতি বুড়ির সঙ্গে, যে মন্দিরে প্রথম মৃতদেহ পেয়েছিল। সে কথার মধ্যে কেবল গোঙাল, কিছু বলতেই পারল না। তবে এটা জানা গেল, মৃতদেহ স্পর্শ করার সাহস তার ছিল না। কাছে গিয়ে দেখেনি, এবং খুঁটে দিতে যাবার সময় আশেপাশে কারোকে দেখতে পায়নি।
তারপর অশোক চেনামুখ বেকার ছেলেদের খুঁজে বেড়াল। বিশেষ করে যারা একটু মস্তান ধরনের, ওয়াগন ভাঙা বা লরি লুঠ করার দলে থাকে। এরা অধিকাংশই অশিক্ষিত বস্তিবাসী। ভদ্রলোকের ছেলেরা আজকাল যে রকম মস্তান হয়, সে রকম না। কিন্তু কারোর সঙ্গে কথা বলেই, সেরকম কোনও ফল পাওয়া গেল না। অনেককে পাওয়াই গেল না, পাড়ার ঘটনা শুনেই গা-ঢাকা দিয়েছে। না দিয়েও উপায় নেই। তারা সত্যি কথা বললেও, শ্যামাপদ ওদের ছাড়বে না। আগে হাজতে নিয়ে গিয়ে পুরবে।
বাড়ির পথে ফিরতে ফিরতে প্রথম যে কথা অশোকের মনে এল তা হচ্ছে, খুনির টাকার খুব জরুরি প্রয়োজন, তার জন্য যে কোনও অপরাধ করতে তার দ্বিধা ছিল না। অতএব দুল আর চুড়ি হয়তো সে ইতিমধ্যেই বিক্রি করেছে। এ শহরে স্বর্ণকারের সংখ্যা কম না। সব জায়গায় হানা দিয়ে জানাও বোধহয় সম্ভব না। বিশেষত এই খুনের ঘটনা জানার পরে, কোনও স্বর্ণকার বা স্বর্ণ ব্যবসায়ী যদি সেই চুড়ি-দুল কিনেও থাকে, এখন আর স্বীকার করবে না। তার পক্ষে দুটো পথ খোলা। খুনের ঘটনা জানার সঙ্গে সঙ্গে পুলিশকে সব জানিয়ে দেওয়া, অথবা একেবারে মুখে কুলুপ আঁটা। এমনকী খুনি ধরা পড়ে যদি স্বীকারও করে, তখনও সে স্বীকার করবে না। চুড়িদুলের কোনও পাত্তাই পাওয়া যাবে না। ব্যবসায়ীর ঘরে সেই চুড়ি-দুল যায়নি। পাড়ার কাছেপিঠেই কেউ অল্প টাকায় সোনা কিনে নিয়েছে। শহরে সে রকম লোকের অভাব নেই।
বাড়ি ফিরে আসার পথে, অশোকের সঙ্গে হারাণ ভট্টাচার্যের দেখা হল। বয়স পঞ্চাশ বাহান্ন। বেশ ধোপদুরস্ত ধুতি-পাঞ্জাবি পরে, পান চিবোতে চিবোতে, হনহন করে হেঁটে চলেছে। অশোককে জিজ্ঞেস করল, কী হে অশোক, এত বেলায় কোথা থেকে এলে?
অশোক বলল, এই এদিকেই একটু গিয়েছিলাম। আপনি এত হনহনিয়ে কোথায় চলেছেন?
হারাণ ভট্টাচার্য বলল, আজ শনিবার, তাও জান না? শালারা এত দেরি করিয়ে দিলে, এখন কোন ট্রেন পাব কে জানে। কলকাতার মাঠে গিয়ে দেখব, একটা ঘোড়াও নেই।
অশোকের মনে পড়ে গেল, হারাণ ভট্টাচার্য একজন মস্ত রেসুড়ে। সামান্য একটি কয়লার গোলা আছে। তাতে সংসার কতটুকু চলে, কে জানে। তার গোলায়, সারাদিনই এ শহরের সমস্ত ভদ্র অভদ্র, যারা রেস খেলে তাদের ভিড় লেগে থাকে। ঘোড়ার নাড়িনক্ষত্র তার জানা। অনেকেই তার উপদেশে লাভবান হয়েছে। হারাণ ভট্টাচার্যের নিজেরও কিছু কিঞ্চিৎ আয় হয়।
অশোক নিজের ঘড়ি দেখে বলল, এখন আর একটা পাঁচ মিনিটের আগে কোনও ট্রেন বোধহয় পাবেন না।
হারাণ ভট্টাচার্য সরোষে বলে উঠল, দেখো দেখি কাণ্ডটা। শালারা একেবারে উকুনের মতো লেগে থাকে, ছাড়তে চায় না। এখন দেখো, কোনও ব্যাটা আমার জন্য বসে নেই, যে যার এতক্ষণে বোধহয় কলকাতায় পৌঁছে গেছে। হাঁদুটা প্রত্যেক শনিবার ডেকে নিয়ে যায়, সে হতভাগাও আজ আসেনি।
বলে হারাণ ভট্টাচার্য প্রায় দৌড়াতে লাগল। অশোক ভাবল, কী নেশা রে বাবা! একেই বোধহয় জুয়ার নেশা বলে। এখন স্ত্রী-সন্তানের মৃত্যুর খবর পেলেও বোধহয় হারাণ ভট্টাচার্যকে আটকানো যাবে না। শোক করতে হলে, ফিরে এসে করবে। অশোক মনে মনে হাসল। বাড়ি এসে পৌঁছুল। বাড়ির বাইরের ঘরের গান এবং জ্যোতিষী-চক্রের আড্ডা ভেঙেছে। ও বাড়ির ভিতরে ঢুকে দোতলায় গেল। গিয়ে দেখল, কাঞ্চন বউদি ওর ঘরের সামনে বারান্দায় দাঁড়িয়ে আছে।
কাঞ্চন ওর জ্ঞাতি-সম্পর্কে দাদার স্ত্রী। পাশেই বাড়ি। বাড়ির ভিতর দিয়ে বাড়িতে আসার রাস্তা আছে। সুন্দরী কাঞ্চন অশোকেরই বয়সি প্রায়, জীবনটা খুবই অসুখের। অশোকের যে দাদার সঙ্গে তার বিয়ে হয়েছে, সে এক ধরনের হাবা এবং বিকলাঙ্গ। প্রচুর অর্থের মালিক, অতএব কাঞ্চনের মতো স্ত্রী ভাগ্যও আছে। কাঞ্চন অবিশ্যি তার স্বামীকে সেবা শুশ্রূষা করে। এ বাড়িতে অশোকের কাছে মাঝে মাঝে আসে, প্রতিদিন চা করে খাওয়ায়, তত্ত্ব-তল্লাশ করে। দুজনের মধ্যে একটি বন্ধুত্ব আছে, কথাবার্তায় অনুমান করা যায়।
কাঞ্চনের সিথেয় সদ্য সিঁদুর ছোঁয়ানো। অশোককে দেখে বলল, ভাবলাম বুঝি, পান্না গোয়ালার মেয়ের খুনিকে একেবারে হাজতে পুরে বাড়ি ফিরবে।
অশোকের চোখে তখন এলোমেলো চিন্তার ছায়া, বলল, খবর পেয়েছ তা হলে! না, এখনও হদিস আর করতে পারলাম কোথায়। ঘটনাটা শুনেছ?
কাঞ্চন বলল, আমার ঘটনা শুনে দরকার নেই। বাটিতে করে তেল রোদে দিয়েছি। মেখে নাইতে যাও। বুড়ি পিসিমা এখন ভাত নিয়ে বসে আছেন।
অশোক বলল, গরম পড়ে গেছে, এখন আর গায়ে তেল মাখতে ইচ্ছে করে না। বলছ যখন একটু মাখি!
অশোক ঘরে ঢুকে জামা-প্যান্ট ছেড়ে, চান করবার কাপড় পরে, তেল মাখতে লাগল। কাঞ্চন বলল, তোমার টেলিফোন এসেছিল।
অশোক বলল, নিশ্চয়ই থানা থেকে?
হ্যাঁ, কী বিচ্ছিরি বড় দারোগার কথাবার্তা। আমাকেই ধমক দিয়ে বলল, তুমি বাড়ি এলেই যেন ফোন করতে বলি।
অশোক হাসল। না জানিয়ে সরে পড়বার দরুনই এত রাগ। শ্যামাপদর ভয়, পাছে অশোক আগেই সব জেনে নিয়ে খুনিকে ধরে ফেলে। সে চায় অশোক তাকে সব বলুক, সে গিয়ে খুনিকে ধরে নিয়ে আসে। বলল, লোকটা ওই রকম। কিন্তু সে কথা যাক, ব্যাপারটা কী রকম বুঝছ বলো তো?
কাঞ্চন বলল, কী আর বুঝব। ঘটনাটা কী, শুনি?
অশোক সমস্ত ব্যাপারটা বলল। খুনের উদ্দেশ্য যে সামান্য কয়েকটি অলংকার, সে কথা জানাল। কাঞ্চন খানিকক্ষণ ভেবে বলল, কী জানি বাপু, বুঝতে পারছি না। তবে খুব উঞ্ছ প্রকৃতির লোক এ খুন করেছে মনে হয়।
উঞ্ছ মানে?
উঞ্ছ মানে চালচুলোহীন হতভাগা। তোমারও কি তাই মনে হচ্ছে না? ভেবে দেখ না, যেন টাকার খুবই দরকার, হাতের সামনে যা পাওয়া যায় তাই নিয়ে নিই। মনে হচ্ছে, যেন মেয়েটার গায়ে দু চিলতে সোনা দেখেছে, আর এদিক ওদিক দেখে মুরগি চুরির মতো কোপ মেরেছে। যা করেছে, খুব তাড়াতাড়ি করেছে।
অশোক তেল মাখতে মাখতে, কাঞ্চনের মুখের দিকে নিবিষ্ট চোখে তাকিয়ে ছিল। ও জানে, কাঞ্চন বউদি মাঝে মাঝে সহজ ভাষায়, অসাধারণ সত্য বলতে পারে। কাঞ্চনের কথা শুনে, ওর চোখের সামনে যেন একটা ছবি ভেসে উঠল। ও বলল, তা হলে বউদি এ কথাও সত্যি, মেয়েটা খুনিকে চিনত?
কাঞ্চন জোর দিয়ে বলল, নিশ্চয়ই। তা না হলে খুন করবে কেন? মেয়েটা চেঁচামেচি করবে, সেই ভয়ে আগেই মেরে ফেলেছে, কারণ শেষ পর্যন্ত মারতেই হত।
তা হলে বলতে চাও, লোকটা পাকা খুনি?
কাঞ্চন বলল, তা আমি বুঝি না।
অশোকের তেল মাখা বন্ধ হয়ে গেল। ভাবতে বসল। কাঞ্চন বলল, এখন চান করতে যাও।
অশোক অন্যমনস্ক ভাবে বলল, তা হলে খুনি মালীপাড়া বা তার কাছাকাছির লোক। তা না হলে মেয়েটা তাকে চিনত না। কিন্তু কার এমন টাকার দরকার পড়তে পারে যে, মেয়েটাকে মেরে ফেলল? এমন কী দরকার? সংসারের অভাব-অনটনে কি লোক এরকম কাজ করে?
কাঞ্চন হেসে বলল, দেখো হয়তো কোনও মদো মাতাল চণ্ডু-চরসের নেশাখোরের কাজ।
নেশার জন্য খুন?
হতে পারে না? মা বাপের বাক্স ভেঙে, বউয়ের গায়ের গহনা ছিনিয়ে নিয়ে যায় অনেকে।
অশোক যেন চিন্তায় একেবারে ধ্যানমগ্ন হয়ে গেল। কাঞ্চন তাড়া দিল, কী হল, স্নান করতে যাও।
অশোক সেই অবস্থায় আরও খানিকক্ষণ থেকে, লাফ দিয়ে উঠে দাঁড়াল। ওর চোখের সামনে এখন একটি মাত্র মূর্তিই ভাসছে। বলল, না, আর খাওয়া হল না।
কাঞ্চন ধমকে বলল, খবরদার ঠাকুরপো, এখন তুমি নাওয়া-খাওয়া ছেড়ে বেরোলে খুব অন্যায় হবে বলছি।
অশোক স্নানের ঘরের দিকে যেতে যেতে বলল, যাও, পিসিমাকে শিগগিরি ভাত বাড়তে বলল, আমি এলাম বলে।

অশোক নাকে-মুখে, কোনও রকমে কিছু খুঁজেই বাড়ি থেকে বেরিয়ে পড়ল। যাবার আগে কাঞ্চনের গালে একটা টোকা মেরে বলে গেল, খুনি যদি ঠিক ধরা পড়ে, তা হলে তোমারই ক্রেডিট।
কাঞ্চন কপট রাগে ঝামটা দিল, তা বলে তুমি আমার গালে টোকা মারবে? ফিরে এসো, তখন দেখাব।
অশোক ছুটল। কাঞ্চন পিছন থেকে নিঃশব্দে হাসল। তারপরে একটা নিশ্বাস ফেলল।
অশোক প্রথমে এল থানায়। শ্যামাপদ তখন থানা সংলগ্ন তার বাড়িতে খেতে গিয়েছে। একজন এস আই জানাল, অশোক এলেই যেন শ্যামাপদর বাসায় চলে যায়, এ রকম নির্দেশ আছে। অশোক তা-ই গেল। শ্যামাপদর হুমকে ওঠার আগেই ও জিজ্ঞাসা করল, দুল-চুড়ি বিক্রি হয়েছে কি না, খোঁজ করেছিলেন?
শ্যামাপদ তবু ধমকে উঠল, তুমি বলবে তবে তার খোঁজ করব?
পেয়েছেন?
না।
আমার যতদূর মনে হচ্ছে, চুড়ি-দুল বিক্রি হয়নি কখনও, এবং খুনি বোধহয় বাড়িতেই আছে।
শ্যামাপদ অস্থিরভাবে জিজ্ঞেস করল, কে, কে?
অশোক বলল, শুনুন, কতগুলো ঘটনা পরম্পরায় আমি একজনকে সন্দেহ করেছি মাত্র। মন্দিরের কাছেই ভরদ্বাজ পাড়ায় আপনি নিজে একবার তোক নিয়ে যান। আপনি যথেষ্ট শক্ত মানুষ। কিন্তু এ ক্ষেত্রে আপনাকে খুব শক্ত করে ধরতে হবে। আমি যাব না। আপনার দেরি করলে হবে না। পাখি হাওয়া কাটবে না, মাল সরে যেতে পারে।
শ্যামাপদ ছেলেমানুষের মতো হাত-পা ছুঁড়ে বলল, কাদের বাড়ি, লোকটার নাম বলবে তো?
অশোক বলল, হাঁদু চক্কোত্তি। চেনেন তো?
রেসুড়ে হাঁদু?
হ্যাঁ।
সে এ রকম খুন করবে?
করতে পারে। হাঁদুর ঘরে ভাত নেই, আসবাবপত্র তেমন কিছু নেই। শুনেছি, যেদিন বাড়িতে রান্না হয়, মেঝেয় গর্ত করে পাতা পেতে ডাল রাখে। চুড়ি-দুল খুঁজে বের করতে অসুবিধে হওয়া উচিত নয়, অবিশ্যি যদি ওর কাজ হয়।
কিন্তু আজ তো শনিবার। ও কলকাতা চলে যায়নি?
অশোক বলল, বোধহয় যাওয়া হয়ে ওঠেনি। আপনি চলে যান।
শ্যামাপদ তখন খালি গায়ে। তাড়াতাড়ি গলার পৈতাটা পিছন দিকে ঠেলে, অন্য ঘরে যেতে যেতে বলল, তুমি অফিসে গিয়ে বসো। আমি হাঁদুর বাড়ি থেকে না ফেরা পর্যন্ত যাবে না।
অশোক চলে এল অফিসে। চক্রবর্তীদের বিরাট পুরনো ভাঙা জীর্ণ বাড়িটা ওর চোখের সামনে ভাসছে। বিপত্নীক, কয়েকটা ছেলেমেয়ে আছে। তাদের দুর্দশাও চূড়ান্ত। হাঁদু ছাড়া, তার আর সব ভাইদের অবস্থা মোটামুটি ভাল। সকলেই চাকরিবাকরি করে। এক বাড়িতেই থাকে, আলাদা আলাদা। হাঁটুর সঙ্গে কেউ মেশে না, কথাও বলে না।
অশোক অন্ধকারে তীর ছুঁড়ে বসে আছে। এখন শিকারের আর্তনাদের অপেক্ষা, অথবা হতাশা। ও দাঁত দিয়ে নখ ছিঁড়তে লাগল।

প্রায় পঁয়তাল্লিশ মিনিট বাদে, হাঁদুকে দড়ি দিয়ে বেঁধে থানায় নিয়ে এল। চোখের কোল ফোলা, ঠোঁটের কষে খানিকটা রক্ত। শ্যামাপদ অশোককে ডেকে নিজের খাস ঘরে নিয়ে এল। পকেট থেকে বের করে, একটা ন্যাকড়ার পুঁটুলি রাখল। খুলতে দেখা গেল তার মধ্যে চারগাছা ছোট ছোট চুড়ি, মটরদানার দুটি দুল। অশোকের সঙ্গে শ্যামাপদর চোখাচোখি হল। অশোক বলল, এগুলোর সাক্ষীদের সই-সাবুদ লিখেছেন তো?
শ্যামাপদ গম্ভীর গলায় বলল, সে কথা পরে, আগে আসল কথা বলো। জানলে কী করে?
অশোক সে কথার জবাব না দিয়ে বলল, যাক, আন্দাজটা ঠিকই করেছিলাম। হাঁদু চক্কোত্তির আজ কলকাতায় রেসের মাঠে যাওয়া হয়নি। অথচ এর জন্যই একটি শিশু খুন।
শ্যামাপদ প্রায় ছেলেমানুষের মতো চিৎকার করে উঠল, এখন তুমি মুখ খুলবে, না কি?
অশোক সিগারেট ধরিয়ে বলল, একটু চা খাব।
স্টুপিড। শ্যামাপদ চিৎকার করে চা আনতে হুকুম করল।

কথা হচ্ছিল কাঞ্চনের সঙ্গে, সন্ধেবেলা। কাঞ্চন অবাক হয়ে বলল, নেশাখোরদের কথা বলতেই তোমার হাঁদুর কথা মনে পড়ল?
হ্যাঁ। তার আগে অবিশ্যি হারাণ ভট্টাচার্যকে কলকাতার রেসের ময়দানে ছুটতে দেখেছিলাম। সে বলেছিল, হাঁদু আজ তাকে ডেকে নিয়ে যায়নি। তারপরে তুমি বললে, বউয়ের গায়ের গহনা ছিনিয়ে নিয়ে যায় নেশাখোরেরা, তখন মালীপাড়া বা কাছাকাছি অনেকের মুখ ভেসে উঠল। একে একে অনেকের মুখ ছেড়ে, হাঁদুর কাছে এসে থামল। ওদের বাড়ির পিছন দিকেই মন্দির। মনে পড়ল, আজ শনিবার। শনিবার সকাল হলেই, হাঁদু চক্কোত্তির মাথা খারাপ হয়ে যায়, এ কথা শহরের সকলেই জানে। দুদিন না খেতে পেলেও তার এরকম হয় না।তারপরেই মনে পড়ল, বছর দুয়েক আগে, হাঁদু বাড়ির মধ্যেই এক ছমাসের ভাইঝির গলা থেকে সোনার হার খুলে নিয়েছিল, ধরা পড়েছিল। মনে পড়ল, সেই দিনটাও ছিল শনিবার। গত বছরের আর একটা ঘটনা, ভরদ্বাজ পাড়ার একটি ছেলে মাত্র দুটাকার নোট হাতে পাকাতে পাকাতে দোকানে যাচ্ছিল। হাঁদু তা কেড়ে নিয়েছিল। সেই দিনটিও শনিবার ছিল। আর আজ? আজও শনিবার! শনিবার হলেই হাঁদু চক্কোত্তি ঘোড়ার ডাক শুনতে পায়। কিন্তু সেই প্রেত ঘোড়ার ডাকটা ওর পক্ষে শুভ নয়।
কাঞ্চন বলল, শুধু এর ওপর নির্ভর করেই তুমি ঠিক করে ফেললে?
হ্যাঁ, অনেক দিক দিয়ে মিলে গেল। হাঁদু নিজেও স্বীকার করেছে, আর তুমি যে রকম বলেছিলে, ও ঠিক সেইভাবেই মেয়েটাকে মেরেছে।
কাঞ্চন বলে উঠল, আহ, কী নেশা। ওর কী সাজা হবে?
অশোক গম্ভীর মুখে বলল, আমার মতে লোকটাকে কোনও মেন্টাল অ্যাসাইলামে পাঠানো উচিত। এরা অসুস্থ, চিকিৎসা হওয়া দরকার। শোনোনি, তাকে বলে, গরিবের ঘোড়া রোগ।
কাঞ্চন অবাক হয়ে অশোকের মুখের দিকে তাকিয়ে রইল।
হ্রেষাধ্বনি
শনিবারের সকাল বেলা। বেলা এখন সাড়ে দশটা প্রায়। একটু একটু করে গরম পড়তে আরম্ভ করেছে। ফায়ূন মাস। আবার রাত্রের দিকে একটু ঠাণ্ডাও পড়ে। ভোরবেলা ঘাসে এবং গাছের পাতায় এখনও শিশিরবিন্দু চিকচিক করে। রোদ উঠতে না উঠতেই উবে যায়।
কলকাতার পঁচিশ মাইলের উপকণ্ঠে, এই শহরে, রাত্রি পোহায় অন্ধকার থাকতেই। শিল্পাঞ্চল, কারখানার বাঁশি বাজার সঙ্গে সঙ্গেই শ্রমিক কর্মচারীদের সাড়া জাগে। শহর জেগে ওঠে। দোকানপাটও তাই তাড়াতাড়ি খোলে। তারপরে আর এক শ্রেণীর লোকের কাজের তাড়া পড়ে যায়। যারা এখান থেকে কলকাতায় দৈনিক যাত্রী, চাকরি করতে যায়, তারা তাড়াহুড়ো করে বাজার দোকান করে। কোনওরকমে স্নান-খাওয়া সেরে ইস্টিশনের দিকে দৌড়।
তারপরে শহরের নিজের সঙ্গে, নিজের যতটুকু লেন-দেন, ততটুকুই চলে। সেই সন্ধের দিকে, শহর আবার সরগরম হয়। কারখানার লোকজনদের চলাচল কেনাকাটা বাড়ে। কলকাতার যাত্রীরাও ফিরে আসতে থাকে।
এখন বেলা সাড়ে দশটায়, শহরে কোনও চঞ্চলতা নেই। খানিকটা নিঝুম ভাব। বিশেষ করে, বাজার দোকানপাট সীমানার বাইরে, পাড়া ঘরে। প্রাচীন ঠাকুরবাড়িতে প্রত্যহ যা ঘটে, তা-ই ঘটছে। অশোক ওর বন্ধুদের সঙ্গে, মন্দির সংলগ্ন বাইরের রোয়াকে বসে আড্ডা দিচ্ছে। ওদের প্রাচীন বাড়ির বাইরের মহলে অনেকগুলো ঘর। এক সময়ে এই ঠাকুরবাড়ি রীতিমতো জমজমাট ছিল। তথাকথিত আমোদ-প্রমোদ না; বহুতর ধর্মসভা, নানা পাণ্ডিত্যের আলোচনা বিতর্ক চলত। ন্যায় স্মৃতি, নানান দার্শনিক কূট তর্কে যোগদান করার জন্য এ ঠাকুরবাড়িতে নানা দেশের পণ্ডিতেরাও এক সময়ে থাকতেন মাসের পর মাস। সে হিসাবে এ বাড়ি জমজমাট ছিল, নাম ছিল।
এখন এ বাড়ির তিন বংশধর অবশিষ্ট। শহরের লোকে বলে তিন পাগলের বাড়ি। তিন ভাই, অশোক তার মধ্যে সর্বকনিষ্ঠ। ওর বড় দাদা প্রায় চল্লিশ ছুঁই ছুঁই বয়স। বিয়ে-থা করেনি। করবেও না কোনওদিন। এখন শোনা যাচ্ছে, বাইরের কোনও এক ঘরে, তারস্বরে সে ধ্রুপদ সাধনা করছে। তানপুরা বাজছে, তার সঙ্গে হারু মুচি পাখোয়াজ সঙ্গত করছে।
আর একটি ঘরে যে প্রচণ্ড চেঁচামেচি চলেছে, অনেকে একসঙ্গে কথা বলছে, তা মোটেই ঝগড়া-বিবাদ না। একটু কান পাতলেই শোনা যাবে সেখানে রাহু এবং মঙ্গলের অবস্থিতি, শুক্রের গতি, শনির দৃষ্টি, পঞ্চমে বৃহস্পতি, কেতুর আগমন ইত্যাদি নানাবিধ কথা, এবং তার সঙ্গে যাবতীয় রাশি লগ্নের নাম ঘন ঘন উচ্চারিত। অর্থাৎ ও ঘরে চলছে জ্যোতিষ শাস্ত্রের চর্চা। অশোকের মেজদা হল প্রধান। বয়স তিরিশের উর্ধ্বে। বিয়ে করেনি, করবেও না কোনও দিন।
এই সংগীত জ্যোতিষী বাদ দিলে, অশোককে তেমন বাতিকগ্রস্ত মনে হয় না। ট্রাউজার শার্ট পরে, দামি সিগারেটের প্যাকেট নিয়ে, বেকার কয়েকজন বন্ধুর সঙ্গে গল্প করছে। অন্তঃপুরে এক দূর সম্পর্কের প্রৌঢ়া আত্মীয়া, তিনি রান্নাবান্না করেন। সেখানে ঘন ঘন চা চেয়ে পাঠানো যায় না। অতএব চায়ের দরকার হলে, রাস্তার মোড়েই চায়ের দোকানে খবর দেওয়া হয়, একটা ছেলে এসে মাটির ভাঁড়ে চা দিয়ে যায়। ইতিমধ্যেই বার দুয়েক তা এসে গিয়েছে। দূপুর পর্যন্ত চলবে।
কিন্তু অশোকের দাদাদের যদি বেকার না বলা যায়, অশোককেও যাবে না। এ শহরে, ইতিমধ্যেই জানাজানি আছে, কোথাও কোনও হত্যা খুন বা বড় রকমের জালিয়াতি হলে, অশোক সঙ্গে সঙ্গে সজাগ হয়ে ওঠে। তখন ও প্রায় কুকুরের মতোই শুঁকে শুঁকে অপরাধের সূত্র এবং অপরাধীকে খোঁজে। এ শহর এবং তার আশেপাশে কয়েকটি খুনের ঘটনায় অপরাধীকে খুঁজে বের করতে পুলিশ ওর সাহায্য পেয়েছে বেশি। সেজন্য ডি, এম এস ডি ও এবং ডিস্ট্রিক্ট ইন্টেলিজেন্স ব্রাঞ্চ ওকে যথেষ্ট খাতির করে, চিঠি দিয়েও ওকে সম্মানিত করা হয়েছে। যদিও এখানকার থানার ও সি শ্যামাপদর ধারণা, অশোক একটি ধাপ্পাবাজ, প্রাচীন ধনী বাড়ির বেকার, সিগারেট ফুকে, দামি পোশাক পরে, দশটা ক্লাব নিয়ে মেতে থাকে। সে মনে করে, অশোক নিজেই একজন অপরাধী–সেইজন্যই সে অপরাধের ঘটনায় জড়িয়ে পড়ে। অশোক নিজেই বলেছে, নিজেকে অপরাধী ভেবেই ও অপরাধের সূত্র খোঁজে। অতএব শ্যামাপদর ধারণা, অশোক নিজেও একজন অপরাধী, নিজেকে বাঁচাবার জন্যই ও আগে থেকে ইনভেস্টিগেট শুরু করে দেয়। অথচ, এ শহরের অন্তত তিনটি মারাত্মক খুনের ঘটনায় খুনি আসামিদের সন্ধান ও-ই দিয়েছে, খুনের কারণ খুঁজে বের করেছে। শ্যামাপদ মুখে যা বলে মনে মনে নিজে তা কতখানি বিশ্বাস করে কে জানে। তবে বড় রকমের কোনও ঘটনা ঘটলেই, সে আগে অশোকের সন্ধান করে। কখনও কখনও মনে হয়, পঁচিশ-ছাব্বিশ বছরের অশোকের প্রতি বোধহয় তার কিঞ্চিৎ স্নেহ-ভালবাসাও আছে। তবে তা ধরা খুবই মুশকিল। অশোককে সে ধমকে ছাড়া কথা বলে না। অশোক মিটিমিটি হাসে। শ্যামাপদ চল্লিশ ছাড়িয়েছে। আজও বিয়ে করেনি, চা সিগারেট কিছুই খায় না, সাত্ত্বিক ধরনের এবং রক্ষণশীল দারোগা। চেহারাটা জবরদস্ত। সেই তুলনায় অশোক একটি ছিপছিপে, লম্বা, রোমান্টিক ছেলে।

বেলা সাড়ে দশটায়, ঠাকুরবাড়ি যখন ধ্রুপদে পাখোয়াজে, জ্যোতিষশাস্ত্রের আদ্যশ্রাদ্ধতে এবং লিগের খেলা ও রাজনীতি আলোচনায় ঘর ও রোয়াক সরগরম, তখনই শ্যামাপদর জিপ এসে দাঁড়াল বাইরের বোয়াক ঘেঁষে, একেবারে অশোকদের আড্ডার সামনে। ড্রাইভারের সিটে স্বয়ং শ্যামাপদ। আর কেউ নেই।
অশোক ডেকে বলল, আরে দারোগাবাবু যে। আসুন।
অশোক জানে, ওর মুখে দারোগাবাবু শুনলেই শ্যামাপদ চটে যায়। শ্যামাপদ গাড়ির ইঞ্জিন বন্ধ করে, তার ঈষদার চোখে একবার অশোককে দেখল, তারপরে ওর বন্ধুদের প্রতি। বেকার দেখলেই শ্যামাপদ খাপ্পা। তার ওপরে তাদের যদি আবার রকে বসে আড্ডা দিতে দেখে, তবে তো কথাই নেই। শ্যামাপদ গাড়ি থেকে নেমে বলল, রকবাজি বেশ ভালই চলছে দেখছি। তা কটি মেয়েকে দেখে শিস দেওয়া আর টিজ করা হল?
অশোক বলল, যে মহিলাকে দেখে আমরা হিড়িক দিই, তিনি তো সন্ধের আগে সেজেগুজে বেরোন না। ওইসময়েই তো উনি রিফুজি মেয়েদের উদ্ধার করতে বেরোন।
অশোকের বন্ধুরা হেসে উঠল। শ্যামাপদ ধমকে উঠল, থাক, তোমার মুখ থেকে আমি ও সব কথা শুনতে চাই না। এখন দিলালি গল্প আর বন্ধুদের ছেড়ে আমার সঙ্গে একটু যেতে পারবে?
অশোক জিজ্ঞেস করল, কোথায়? থানায় নাকি?
শ্যামাপদ বলল, না, রেললাইনের ধারে, মালীপাড়ায়।
সেখানে কী ব্যাপার?
শ্যামাপদর ভ্রুকুটি চোখে সন্দিগ্ধ জিজ্ঞাসা। বলল, শোনোনি কিছু?
অশোক বলল, না তো।
শ্যামাপদ অশোকের বন্ধুদের দিকে একবার তাকিয়ে নিয়ে বলল, তোমার এ সব বেকার বন্ধুরাও কিছু বলেনি?
অশোক বলল, ওরা বোধহয় জানে না।
শ্যামাপদ তার মোটা ঠোঁট উলটে, একটু হাসির ভাব করে বললে, কিংবা ইচ্ছে করেই বলেনি, কারণ নিজেরাই কেউ হয়তো অপরাধ করে এসেছে।
অশোক হেসে উঠে, সিগারেটের প্যাকেট এগিয়ে দিয়ে বলল, দারোগাবাবু, সিগারেট খান। আপনি ৬৭৮ কি রকে বসে একটু চা খাবেন?
শ্যামাপদ হুমকে বলল, আমি ও সব কিছুই খাই না।
তা হলে আমার বন্ধুদের খাওয়াই।
বলে ও ওর বন্ধুদের দিকে সিগারেট বাড়িয়ে দিল। ওর বন্ধুরাও নীরবে হাসছে। হুমকানো দারোগা শ্যামাপদকে ওরাও খানিকটা চেনে। জানে, অশোক আর শ্যামাপদর মধ্যে এখন মান সম্মানের লড়াই চলছে। সকলেই সিগারেট ধরাল।
শ্যামাপদ আবার হাঁকল, কী তুমি যাবে কি যাবে না?
অশোক সিগারেট ধরিয়ে বলল, কী ব্যাপার কিছুই তো বললেন না। মালীপাড়ায় কী হয়েছে?
ওহ্, না শুনলে বুঝি যাওয়া যায় না? গাড়িতে যেতে যেতে শুনলে হবে না?
অশোক বলল, আপনি যদি তা-ই বলেন, হবে না কেন? তবে আপনি আমার বন্ধুদের দোষারোপ করতে চাইছিলেন, তাই ঘটনাটা শুনতে চাইছিলাম।
শ্যামাপদ আবার সকলের দিকে একবার ভ্রুকুটি চোখে দেখে নিয়ে বলল, মালীপাড়ার পান্না গোয়ালার পাঁচ বছরের মেয়েকে কে বা কারা খুন করে, একটা ভাঙা শিবমন্দিরে ফেলে রেখেছে।
অশোক ভুরু কুঁচকে উচ্চারণ করল, পাঁচ বছরের মেয়ে?
ওর বন্ধুরাও অবাক হয়ে শ্যামাপদর দিকে তাকাল। শ্যামাপদ বলল, হ্যাঁ, আধঘণ্টা আগে থানায় খবর দিয়েছে। সকাল সাড়ে সাতটা-আটটা থেকে মেয়েকে খুঁজে পাওয়া যাচ্ছিল না। পাড়ার কোন বুড়ি সেই ভাঙা মন্দিরের গায়ে খুঁটে দেয়, তার চোখেই প্রথম পড়ে। সে দেখতে পায়, পান্না গোয়ালার মেয়ে, মন্দিরের ভেতরে, দেওয়ালের গায়ে ঝুলছে। গলায় দড়ি বাঁধা। এখনও সেই অবস্থায় আছে। আমি এখন যাচ্ছি। ভাবলাম তোমাকে ডেকে নিয়ে যাই। কারণ তোমার কারবার তো সব ক্রিমিনালদের সঙ্গেই।
অশোক আবার হাসল, বলল, আর আপনার কারবার তো শহরের যত পুণ্যিবানদের সঙ্গে, যাদের বাইরে কেঁচোর পত্তন, ভেতরে ছুঁচোর কেত্তন। চলুন যাওয়া যাক।
অশোকের বন্ধুরা হেসে উঠল। শ্যামাপদ ধমক দিল, খুব হাসি পাচ্ছে, না? যেদিন সব কটাকে শ্রীঘর পাঠিয়ে দেব
অশোক বোয়াক থেকে নেমে বলল, সে তো আপনি সবসময়েই পারেন। চলুন এখন যাই।
অশোক বন্ধুদের দিকে তাকিয়ে হেসে, বিদায় নিল। শ্যামাপদর পাশের সিটে গিয়ে বসল। শ্যামাপদ গাড়িতে উঠে, গাড়ি স্টার্ট করে, শহরের ভিতরের আঁকাবাঁকা সরু রাস্তা দিয়ে চলল। খানিকক্ষণ পরে জিজ্ঞেস করল, এরকম একটা খুন, তোমার কী মনে হয় বলল তো?
অশোক বলল, কিছুই তো বুঝতে পারছি না। চলুন গিয়ে দেখা যাক। জ্ঞাতি বিবাদে এরকম কিছু ঘটতে পারে কিনা, বুঝতে পারছি না। অনেক সময় প্রতিবেশীদের ঝগড়া আর রেষারেষিতেও নিরপরাধী শিশুর প্রাণ যেতে পারে। তবে এরকম ঘটনা বিহারের গ্রামের অঞ্চলেই বেশি হয়। আমাদের দেশে বিশেষ দেখা যায় না।
শ্যামাপদর মুখ চিন্তিত দেখাল। অশোকের কথার ওপরেই সে ভাবতে আরম্ভ করেছে। দশ মিনিটের মধ্যেই ওরা সেই ভাঙা মন্দিরের সামনে এসে থামল। মালীপাড়াটা রেল লাইন ঘেঁষে। রেললাইনের দিকে পাঁচিল তোলা, লাইন দেখা যায় না। মন্দিরটা মালীপাড়ার প্রায় শেষে। মালীপাড়াকে গরিবদের পাড়া বলা চলে। তবে কিছু কিছু নতুন বড়লোকেরাও এখানে ভাড়া বাড়ি বা বস্তি কিনে,নতুন বাড়ি তুলেছে। তাদের বাদ দিলে অধিকাংশই গরিব। তবে পান্নাগোয়ালাকে খুব গরিব বলা চলে না। তার দুধের এবং ছানার ব্যবসা খারাপ না। পুরনো টালির ঘরের পাশে, দু কামরার একটা পাকা বাড়িও সে তুলেছে।
পান্নার স্ত্রী মন্দিরের কাছে পড়ে, চিৎকার করে মাথা ঠুকে ঠুকে কাঁদছে। ওরে আমার এমন সব্বোনাশ কে করলে রে, আমার এই দুধের শিশু কার কী করেছে গো।
পান্না গোয়ালাকে দেখা গেল, কয়েকজন ধরে রেখেছে। সে-ও কাঁদছে। পাড়ার লোকেরা ভিড় করেছে। ইতিমধ্যেই থানা থেকে একজন এস আই ও কয়েকজন সেপাই এসে গিয়েছে। কালো পুলিশভ্যান দাঁড়িয়ে আছে। তারা সবাই মন্দিরটাকে প্রায় ঘিরে আছে। শ্যামাপদর সঙ্গে অশোকও জিপ থেকে নামল। এগিয়ে গেল মন্দিরের দিকে। সবাই ওদের পথ ছেড়ে দিল। অশোক দেখল, মালীপাড়ার এ মন্দিরটা একটা সরু গলির মুখে, যে গলিটা মালীপাড়ার মূল রাস্তা থেকে একটা নামহীন গলি দিয়ে (ঠিক নামহীন নয়, এ গলিকে মন্দিরের গলি বলা হয়।) ভরদ্বাজ পাড়ার দিকে গিয়েছে। মন্দিরের গলিটা এক দিক থেকে বেশ নিরিবিলি, অনেকগুলো বাড়ির পিছন দিক। সদরের মুখ অন্যদিকে, লোকচলাচলও সেই দিকে। আশেপাশে কয়েকটা গাছও আছে, সবই গৃহস্থের আম, জাম, জামরুলের গাছ। জায়গাটাকে নিরিবিলি বলা যায়।
মন্দিরের ভাঙা দাওয়ায় শ্যামাপদর সঙ্গে উঠে, অশোক মন্দিরের ভাঙা দরজার কাছে গেল। দরজার পাল্লা বলে কিছু নেই। এমনকী শিবলিঙ্গের বিগ্রহও নেই। ভিতরের দিকে, দিনের আলো থেকে চোখ ফিরিয়ে তাকালে, হঠাৎ একটু অন্ধকার মনে হয়। কয়েক সেকেন্ড পরেই মন্দিরের ভিতর সবকিছু স্পষ্ট হয়ে ওঠে। অশোক শ্যামাপদকে জিজ্ঞেস করল, ভেতরে ঢুকব?
শ্যামাপদ বলল, চলো দুজনেই ঢুকি।
তবু ঢোকবার আগে, অশোক সামনের এস আই-কে জিজ্ঞেস করল, ভেতরে এর আগে কেউ ঢুকেছিল?
এস আই বলল, আমি আসার পরে আর কেউ ঢোকেনি। এসেও কারোকে ভেতরে দেখিনি, সবাই বাইরে থেকেই উঁকি মেরে দেখছিল।
অশোক বাইরে থেকে উঁকি মেরে দেখল। দেখা যায়। মন্দিরের ভিতরে প্রায় একটা কোণ ঘেঁষে, যেখানে অন্ধকার একটু বেশি, সেখানে দেওয়ালের গায়ে প্রায় তিনফুট লম্বা খালি গা একটি মেয়ের দেহ ঝুলছে। চুলগুলো খোলা, পরনে একটি ইজের। এর বেশি বাইরে থেকে কিছু দেখা যায় না। অশোক শ্যামপদকে বলল, চলুন ভিতরে যাই। তবে বাড়িটার মুখোমুখি না দাঁড়িয়ে, ভিতরে গিয়ে, পাশে দাঁড়িয়ে আমরা দেখব।
শ্যামাপদ ভ্রুকুটি করে জিজ্ঞেস করল, কেন?
অশোক বলল, মন্দিরের ভেতর মেঝের পাকা শান নষ্ট হয়ে গেছে। কেবল ধুলো। বডিটা যে বা যারা ওভাবে ঝুলিয়ে রেখেছে, তাদের পায়ের ছাপ থাকতে পারে। সেটা নষ্ট করা ঠিক হবে না।
কথাটা শ্যামাপদর মনঃপূত হল বলে মনে হল না। তবু ভিতরে ঢুকে, ওরা দেওয়ালে ঝোলানো পান্না গোয়ালার মেয়ের মুখোমুখি না গিয়ে পাশ দিয়ে এগিয়ে গেল। দেখা গেল, একটা বড় লোহার গজাল দেওয়ালে গাঁথা রয়েছে। সেই গজালের সঙ্গে মেয়েটির গলায় ফাঁস দেওয়া, দড়ি দিয়ে ঝোলানো। দৃশ্যটা রীতিমতো বীভৎস। পাঁচ বছরের একটি মেয়ে। দড়ির ফাঁস দিয়েই হোক, বা আগে গলা টিপে খুন করেই হোক, তারপর গজালের সঙ্গে ঝোলানো হয়েছে। চোখ খোলা, উদ্দীপ্ত, স্থির দুটো কালো তারা। এখনও যেন বাঁচবার আর্তি ফুটে রয়েছে। মুখ-গহ্বর একটু হাঁ করা। জিভটা বেরিয়ে আসেনি, মুখের মধ্যেই যেন দলা পাকিয়ে রয়েছে। ঠোঁটের কষে জমাট রক্ত, চিবুক পর্যন্ত বেয়ে এসেছে।
অশোক পাশ ঘেঁষে আরও কাছে এগিয়ে গেল। বোঝা যায়, ছেলেমানুষ মেয়েটির গায়ে কোনও জামা ছিল না। গলার কাছে দৃষ্টি হেনে বুঝতে পারল, দড়ির বাঁধন ছাড়া আর কোনও দাগ নেই। তার মানে, খুনি অতীত দিনের ঠগিদের মতো দড়ির ফাঁস পরিয়ে, এক টানেই হত্যা করেছে। তারপরে অবশিষ্ট দড়ি দিয়ে, গজালের সঙ্গে বেঁধে, ঝুলিয়ে দিয়েছে। সম্ভবত গলার পিছনে দড়ির দুটো গিট আছে। একটা গিট খুন করার সময়, দ্বিতীয় গিট ঝোলাবার সময়। খুনি সামনে থেকে ফাঁস দেয়নি, কেননা, গলার সামনে কোনও গিট দেখা যাচ্ছে না। বোধহয়, আচমকা পিছন থেকে ফাঁস পরিয়ে দিয়েছিল।
কিন্তু কেন?
এই প্রশ্নটাই সর্বাগ্রে জাগে। পাঁচ বছরের একটি মেয়ে, সে কারোর শত্রু হতে পারে না। তার কাছে। কী স্বার্থই বা থাকতে পারে? মানুষ যখন পাশবিকতায় মাতে, তখন তার পশু উন্মত্ততাকে মাপা যায় না। তাই অশোক খুব ভালভাবে মেয়েটিকে নিরীক্ষণ করে দেখল। কিন্তু পরিষ্কার বোঝা যায়, মেয়েটির ইজের নিয়ে কোনওরকম টানাটানি করা হয়নি, খোলাও হয়নি। শরীরের কোথাও কোনও দাগ চোখে পড়ে না। অবিশ্যি বাইরের আলোয় হয়তো আরও কিছু চোখে পড়তে পারে। সেটা দেখতে হবে।
অশোক নীচের দিকে তাকাল। না পরিষ্কার কোনও পায়ের ছাপ নেই। এবড়ো-খেবড়ো ধুলোর মধ্যে নানান রকমের পায়ের ছাপ, তাও এলোমেলো। স্পষ্ট কিছুই না। অশোক বলল, ফটো তুলবেন নাকি?
শ্যামাপদ বলল, তার দরকার হবে কি? বলো তো তোলাতে পারি।
মফস্বল শহরে অনেক কিছুই হয়ে ওঠে না। এখন আবার পেশাদার ফটোগ্রাফারকে ডাকতে যেতে হবে। থানায় কোনও ব্যবস্থা নেই। অশোক বলল, তা হলে এস আই-কে নিখুঁত ভাবে একটা বিবরণ লিখতে বলুন, তারপরে ডেড বডি গজাল সুদ্ধ খুলে বাইরে নিয়ে চলুন।
অশোক মন্দিরের ভিতরে চারপাশে নিরীক্ষণ করে দেখল। বিশেষ কিছুই চোখে পড়ে না। একপাশে কিছু মাটি, একটা গোবরমাখা ভাঙা চ্যাঙাড়ি। একটা গোবর মাখা ছোট কাঠের পাটাতন। ছাগলের নাদি ছড়ানো রয়েছে। বোধহয় কুকুরেরাও কখনও কখনও এসে আশ্রয় নেয়।
অশোক বাইরে বেরিয়ে এল। মনে এক প্রশ্ন, কেন? এরকম একটি শিশুকে খুনের কারণ কী? ও কি কারোর গোপন কথা শুনে ফেলেছিল? যে কথা কারোর পক্ষে মারাত্মক ক্ষতিকর? জানাজানি হলে সর্বনাশ হয়ে যাবে? অথবা, এমন কোনও ঘটনা কি ওর চোখে পড়েছিল, যে ঘটনার কোনও সাক্ষী থাকা মানেই সর্বনাশ! জানাজানির ভয়ে, আগেই হয়তো মেয়েটিকে মেরে ফেলার প্রয়োজন হয়েছিল। এবং সে ঘটনাই বা কী হতে পারে? কোনও খুনের সাক্ষী ছিল কি পান্না গোয়ালার মেয়ে? প্রাথমিক ভাবে এ চিন্তাই মস্তিষ্ক জুড়ে থাকতে চাইছে। আরও গুরুতর বিষয় ভাববার আছে। একটু কথাবার্তা না বললে বোঝা যাচ্ছে না। বিশেষ করে, পান্না এবং তার স্ত্রীর সঙ্গে। অশোক বাইরে এসে দেখল, পান্নার স্ত্রীকে সরিয়ে নিয়ে যাওয়া হয়েছে। পান্না তখনও কোঁচার খুঁট দিয়ে চোখ মুছছে। তাকে কয়েকজন ঘিরে রয়েছে।
শ্যামাপদ অশোকের মুখের দিকে তীক্ষ্ণ চোখে চেয়ে জিজ্ঞেস করল, কী বুঝছ বলো তো? কোনও সেকস ম্যানিয়াকের কাণ্ড?
অশোক বলল, দেখে তো সেরকম কিছু মনে হচ্ছে না। তবে মনে হচ্ছে, মেয়েটির পিছু পিছু চুপিসাড়ে এসে কেউ হঠাৎ ফাঁস পরিয়ে মেরেছে। পান্নাকে কয়েকটা কথা জিজ্ঞেস করব?
শ্যামাপদ যেন একটু থামল। তারপরে বলল, কিরে দেখো। বলেই শ্যামাপদ হাঁক দিল, পান্না গোয়ালা, এদিকে এসো। এখন ও সব কান্নাকাটি রাখো।
কিছু বলবার নেই, শ্যামাপদ একেবারে আগাপাশতলা পুলিশ! পান্না এগিয়ে এল, ভাঙা গলায় বলল, বলেন দারোগাবাবু।
তোমার মেয়ের নাম কী? শ্যামাপদ নিজেই প্রশ্ন শুরু করল।
আজ্ঞে নমিতা ঘোষ।
বয়স ঠিক কত?
পাঁচ চলছে।
ইস্কুলে পড়ত?
আজ্ঞে না।
কে তোমার মেয়েকে মেরেছে, কিছু আন্দাজ করতে পারো?
পান্না ঝর ঝর করে কেঁদে উঠল। শ্যামাপদ ধমক দিল, বলছি এখন ও সব কান্নাকাটি রাখো। যা জিজ্ঞেস করছি, তার জবাব দাও।
পান্না কান্নাভাঙা স্বরে জবাব দিল, সে কথা কী করে বলব দারোগাবাবু? আমার এতটুকু মেয়েকে কেন কেউ মারবে, আমি কিছু জানি না।
শ্যামাপদ অশোকের দিকে তাকিয়ে বলল, তুমি কী জিজ্ঞাসা করতে চাও করো।
অশোকের কাছে পান্না অপরিচিত না। পান্না গোয়ালাকে ও পান্নাদা বলে ডাকে। বয়সের একটা সম্মান আছে। ও জিজ্ঞেস করল, পান্নাদা, তোমার ছেলে-মেয়ে কটি?
পান্না বলল, দুই ছেলে আর এই একটি মেয়ে।
তোমার দাদা, ভাই কেউ আছে?
দাদাবাবু, কেউ নেই।
জ্ঞাতি আত্মীয়-স্বজন?
আছে, তারা এখানে কেউ থাকে না। রানাঘাট থেকে আমার বাবা এখানে এসে ব্যবসা শুরু করেছিল, এখানেই বাড়ি করেছে। বাবার ব্যবসাই আমি চালাচ্ছি।
অশোক বলল, শোনো পান্নাদা, একটু অন্যদিকে এসো, তোমাকে আলাদা একটা কথা জিজ্ঞেস করব। শ্যামাপদকে বলল, আপনিও আসুন।
পান্নাকে নিয়ে একটু সরে গিয়ে অশোক জিজ্ঞেস করল, পান্নাদা, ভেবে বলো তো, পাড়ায়, আশেপাশে তোমার সঙ্গে কারোর কোনও ঝগড়া-বিবাদ আছে? তোমার বা তোমার বউয়ের ওপরে রাগ আছে কারোর?
পান্না একটু ভেবে বলল, কই দাদাবাবু, তেমন তো কিছু মনে করতে পারি না। নমির মায়ের সঙ্গে পাড়ায় কারোর কখনও ঝগড়া হতে দেখিনি। আমিও সাতে-পাঁচে বড় একটা থাকি না। সারাদিন আমার দুধ ছানা নিয়েই কেটে যায়। ছেলেরা দুধ বিলি করতে বেরিয়ে যায়, ফেরে দুপুরে। আমি আর বউ ছানা তৈরি করি। তার মধ্যেই রান্নাবান্না হয়। দুপুরে খেয়ে, ছানা নিয়ে দোকানে চলে যাই। বাজার করে সন্ধের পর ফিরি। তারপরে তো গোরুর জাব তোয়ের করা, খাওয়ানো
অশোক বাধা দিয়ে বলল, বুঝেছি। এমনিতে তোমার সঙ্গে কাতোর ঝগড়া নেই। শান্তিতেই আছ। তোমার কি সুদী কারবার আছে?
পান্না যেন একটু চমকে উঠল। শ্যামাপদর দিকে একবার দেখে বলল, কারবার কিছু নেই দাদাবাবু। চেনাশোনা বিশ্বাসী কেউ অভাবে পড়লে, চাইলে ধার দিই, তবে সুদ নিই। কিন্তু বেশি না।
তাদের নাম বলতে পারো?
পারি। বলে কয়েকজনের নাম বলল। সব কটিই প্রায় স্ত্রীলোকের নাম। তবু অশোক টুকে রাখল। জিজ্ঞেস করল, তোমার বউ কোথায়?
তাকে বাড়ি নিয়ে গেছে।
চলো, তাকে দু-একটা কথা জিজ্ঞেস করে আসি।
শ্যামাপদ নীরস স্বরে বলে উঠল, তাতে কী লাভ হবে, এক কথাই তো শুনতে হবে।
অশোক বলল, তবু জিজ্ঞেস করা উচিত।
শ্যামাপদ অশোকের সঙ্গে চলতে চলতে বলল, এদের আমি একদম বিশ্বাস করি না। হয়তো অনেক কিছু জানে, বলবে না। ভাবে, যে কোনও রকমে পুলিশের হাত থেকে ছাড়া পেলেই বাঁচি।
অশোক সে কথার কোনও জবাব দিল না। পান্নার বাড়িতে এল। নতুন দালানের বারান্দার পাশে স্ত্রী বসে ছিল। তার কাছে আরও কয়েকজন স্ত্রীলোক। সকলেই মাথায় ঘোমটা টেনে সরে গেল। অশোক পান্নার স্ত্রীর কাছে গিয়ে দাঁড়াল। পান্নার স্ত্রী চোখ মুছতে মুছতে, ঘোমটা টানল। অশোক জিজ্ঞেস করল, সকালবেলা মেয়ে বেরিয়েছিল কখন? মনে আছে?
পান্নার স্ত্রী ঘাড় নেড়ে বলল, সময় তো বলতে পারি না বাবা। তখন উঠোনে রোদ এসে পড়েছে। নমির বাবার সঙ্গে তখন ছানা করছি, দেখলাম ঘর থেকে এক মুঠো গম নিয়ে ছড়িয়ে দিল। কোথা থেকে কতগুলান পায়রা উড়ে এল। নমি পায়রা ধরবার জন্য ছুটোছুটি করছে।
অশোক জিজ্ঞেস করল, সেই কি শেষ দেখা?
পান্নার স্ত্রী মাথা ঝাঁকিয়ে, মুখে কাপড় চাপা দিয়ে, কেঁদে উঠল। শ্যামাপদ ধমক দিতে যাচ্ছিল। অশোক হাত তুলে নিরস্ত করল। জিজ্ঞেস করল, কতক্ষণ বাদে খোঁজ পড়ল?
পান্নার স্ত্রীর কান্না একটু প্রশমিত হলে বলল,খোঁজ তো সব সময়েই করেছিলাম বাবা। হাতে কাজ, এটা ওটা দরকার হলে ওকেই তো ডাকি, অ নমি কোথায় গেলি, এটা দে, ওটা দে। সবথেকে ছোট কিনা।
পান্নার স্ত্রীর গলা আবার বুজে এল। তার মধ্যেই গলা-খাঁকারি দিয়ে, পরিষ্কার করে বলল, কখনও তেমন বকাঝকা করি না। একবার বাড়ি ঢোকে, আবার ছুটে বেরিয়ে যায়, এমনি হয়। আজ যে সেই পায়রাদের গম খাইয়ে বেরিয়েছিল, তারপরে আর ফেরেনি। ওর বাবা রেগে খোঁজ করতে বেরিয়েছিল। পাড়ার কাহোর বাড়িতে যায়নি। এমনটা হয় না। তখন একটু চিন্তা হল, মেয়ে কোথায় যেতে পারে। তারপরেই তো মাতি বুড়ি খুঁটে দিতে গিয়ে দেখতে পেয়ে ভিরমি গেল।
অশোক ভুরু কুঁচকে চুপ করে ভাবল। চকিতে ওর মুখে একটা নতুন চিন্তার ঝিলিক দেখা গেল। জিজ্ঞেস করল, ওর গায়ে কি সোনা রুপো কিছু ছিল?
পান্নার স্ত্রী বলল, ছিল বাবা। কানে ছিল বড় বড় মটরদানার বল লাগানো সোনার দুল। হাতে চারগাছি চুড়ি, ব্রোঞ্জের ওপর সোনা দিয়ে গড়া।
অশোকের চোখ উজ্জ্বল হল, এবং মনে মনে ভাবল, সবথেকে সহজ ব্যাপারটা কত অসহজ পথে চিন্তা করছিল। পরিষ্কার মেয়েটির মৃতদেহের ছবি চোখের সামনে ভেসে উঠল। মেয়েটির গায়ে কোথাও সোনার চিহ্ন ছিল না। ও শ্যামাপদকে বলল, চলুন, আর একবার ডেডবডিটা দেখি। এতক্ষণে বোধহয় বাইরে নিয়ে এসেছে।
অশোক পারলে যেন ছোটে। তাড়াতাড়ি এল মন্দিরের কাছে। নমিতার দেহ বাইরে আনা হয়েছে। কাছে গিয়ে, ও প্রথমেই দেখল কান আর হাত, কোথাও একটু আঁচড়ের দাগও নেই। যার অর্থ দাঁড়ায়, মেয়েটিকে মারার পরে, কানের দুল আর হাতের চুড়ি খুলে নেওয়া হয়েছে, খুনি কোনও বাধা পায়নি।
পান্নাও সঙ্গে এসেছে। অশোক তাকে জিজ্ঞেস করল, পান্নাদা সব মিলিয়ে কত আন্দাজ সোনা ছিল?
পান্না বলল, সে আমার মনে আছে দাদাবাবু। চুড়ি চারগাছা ছিল আধ ভরি, দুল জোড়া সাড়ে ছ আনা।
সাড়ে চৌদ্দ আনা সোনা। অশোকের তৎক্ষণাৎ মনে হল, খুনি খুব নিষ্ঠুর সন্দেহ নেই, কিন্তু বড় ধরনের দাঁও মারার মতো লোক না। এদিক থেকে খুনি ছিঁচকে। মাত্র সাড়ে চৌদ্দ আনা সোনার জন্য একটি শিশুকে সে হত্যা করতে পারে। মোটামুটি মোটিভ পাওয়া গেল, এবং খুনির সামাজিক শ্রেণীর চেহারাটাও যেন অস্পষ্ট ভাবে বোঝা যাচ্ছে।
শ্যামাপদ এই পর্যন্ত শুনেই হুমকে উঠল, এ পাড়ার সব বেকার ছোঁড়াদের আমি ধরে নিয়ে যাব। একটাকেও ছাড়ব না। রুলসই করে কথা আদায় করব।
বলেই সে তার নিজের কাজে লেগে গেল। তার মূর্তি দেখেই, কৌতূহলী জনতা সরে পড়তে লাগল। পাড়ার কিছু জোয়ান ছেলের কপালে দুর্গতি আছে, বিশেষত যাদের কাজকর্ম নেই নানান ফিকিরে ঘোরে। ওদের মধ্যে মস্তান ধরনের ছেলেও কিছু কিছু আছে, যারা নানা অসদুপায়ের ধান্দায় ঘোরে। অবিশ্যি তাদের মধ্যে কেউ এ কাজ করেনি তা একেবারে নিঃসন্দেহে বলা যায় না।
পুলিশি তৎপরতা শুরু হতেই অশোক সরে পড়ল। প্রথমেই দেখা করল মাতি বুড়ির সঙ্গে, যে মন্দিরে প্রথম মৃতদেহ পেয়েছিল। সে কথার মধ্যে কেবল গোঙাল, কিছু বলতেই পারল না। তবে এটা জানা গেল, মৃতদেহ স্পর্শ করার সাহস তার ছিল না। কাছে গিয়ে দেখেনি, এবং খুঁটে দিতে যাবার সময় আশেপাশে কারোকে দেখতে পায়নি।
তারপর অশোক চেনামুখ বেকার ছেলেদের খুঁজে বেড়াল। বিশেষ করে যারা একটু মস্তান ধরনের, ওয়াগন ভাঙা বা লরি লুঠ করার দলে থাকে। এরা অধিকাংশই অশিক্ষিত বস্তিবাসী। ভদ্রলোকের ছেলেরা আজকাল যে রকম মস্তান হয়, সে রকম না। কিন্তু কারোর সঙ্গে কথা বলেই, সেরকম কোনও ফল পাওয়া গেল না। অনেককে পাওয়াই গেল না, পাড়ার ঘটনা শুনেই গা-ঢাকা দিয়েছে। না দিয়েও উপায় নেই। তারা সত্যি কথা বললেও, শ্যামাপদ ওদের ছাড়বে না। আগে হাজতে নিয়ে গিয়ে পুরবে।
বাড়ির পথে ফিরতে ফিরতে প্রথম যে কথা অশোকের মনে এল তা হচ্ছে, খুনির টাকার খুব জরুরি প্রয়োজন, তার জন্য যে কোনও অপরাধ করতে তার দ্বিধা ছিল না। অতএব দুল আর চুড়ি হয়তো সে ইতিমধ্যেই বিক্রি করেছে। এ শহরে স্বর্ণকারের সংখ্যা কম না। সব জায়গায় হানা দিয়ে জানাও বোধহয় সম্ভব না। বিশেষত এই খুনের ঘটনা জানার পরে, কোনও স্বর্ণকার বা স্বর্ণ ব্যবসায়ী যদি সেই চুড়ি-দুল কিনেও থাকে, এখন আর স্বীকার করবে না। তার পক্ষে দুটো পথ খোলা। খুনের ঘটনা জানার সঙ্গে সঙ্গে পুলিশকে সব জানিয়ে দেওয়া, অথবা একেবারে মুখে কুলুপ আঁটা। এমনকী খুনি ধরা পড়ে যদি স্বীকারও করে, তখনও সে স্বীকার করবে না। চুড়িদুলের কোনও পাত্তাই পাওয়া যাবে না। ব্যবসায়ীর ঘরে সেই চুড়ি-দুল যায়নি। পাড়ার কাছেপিঠেই কেউ অল্প টাকায় সোনা কিনে নিয়েছে। শহরে সে রকম লোকের অভাব নেই।
বাড়ি ফিরে আসার পথে, অশোকের সঙ্গে হারাণ ভট্টাচার্যের দেখা হল। বয়স পঞ্চাশ বাহান্ন। বেশ ধোপদুরস্ত ধুতি-পাঞ্জাবি পরে, পান চিবোতে চিবোতে, হনহন করে হেঁটে চলেছে। অশোককে জিজ্ঞেস করল, কী হে অশোক, এত বেলায় কোথা থেকে এলে?
অশোক বলল, এই এদিকেই একটু গিয়েছিলাম। আপনি এত হনহনিয়ে কোথায় চলেছেন?
হারাণ ভট্টাচার্য বলল, আজ শনিবার, তাও জান না? শালারা এত দেরি করিয়ে দিলে, এখন কোন ট্রেন পাব কে জানে। কলকাতার মাঠে গিয়ে দেখব, একটা ঘোড়াও নেই।
অশোকের মনে পড়ে গেল, হারাণ ভট্টাচার্য একজন মস্ত রেসুড়ে। সামান্য একটি কয়লার গোলা আছে। তাতে সংসার কতটুকু চলে, কে জানে। তার গোলায়, সারাদিনই এ শহরের সমস্ত ভদ্র অভদ্র, যারা রেস খেলে তাদের ভিড় লেগে থাকে। ঘোড়ার নাড়িনক্ষত্র তার জানা। অনেকেই তার উপদেশে লাভবান হয়েছে। হারাণ ভট্টাচার্যের নিজেরও কিছু কিঞ্চিৎ আয় হয়।
অশোক নিজের ঘড়ি দেখে বলল, এখন আর একটা পাঁচ মিনিটের আগে কোনও ট্রেন বোধহয় পাবেন না।
হারাণ ভট্টাচার্য সরোষে বলে উঠল, দেখো দেখি কাণ্ডটা। শালারা একেবারে উকুনের মতো লেগে থাকে, ছাড়তে চায় না। এখন দেখো, কোনও ব্যাটা আমার জন্য বসে নেই, যে যার এতক্ষণে বোধহয় কলকাতায় পৌঁছে গেছে। হাঁদুটা প্রত্যেক শনিবার ডেকে নিয়ে যায়, সে হতভাগাও আজ আসেনি।
বলে হারাণ ভট্টাচার্য প্রায় দৌড়াতে লাগল। অশোক ভাবল, কী নেশা রে বাবা! একেই বোধহয় জুয়ার নেশা বলে। এখন স্ত্রী-সন্তানের মৃত্যুর খবর পেলেও বোধহয় হারাণ ভট্টাচার্যকে আটকানো যাবে না। শোক করতে হলে, ফিরে এসে করবে। অশোক মনে মনে হাসল। বাড়ি এসে পৌঁছুল। বাড়ির বাইরের ঘরের গান এবং জ্যোতিষী-চক্রের আড্ডা ভেঙেছে। ও বাড়ির ভিতরে ঢুকে দোতলায় গেল। গিয়ে দেখল, কাঞ্চন বউদি ওর ঘরের সামনে বারান্দায় দাঁড়িয়ে আছে।
কাঞ্চন ওর জ্ঞাতি-সম্পর্কে দাদার স্ত্রী। পাশেই বাড়ি। বাড়ির ভিতর দিয়ে বাড়িতে আসার রাস্তা আছে। সুন্দরী কাঞ্চন অশোকেরই বয়সি প্রায়, জীবনটা খুবই অসুখের। অশোকের যে দাদার সঙ্গে তার বিয়ে হয়েছে, সে এক ধরনের হাবা এবং বিকলাঙ্গ। প্রচুর অর্থের মালিক, অতএব কাঞ্চনের মতো স্ত্রী ভাগ্যও আছে। কাঞ্চন অবিশ্যি তার স্বামীকে সেবা শুশ্রূষা করে। এ বাড়িতে অশোকের কাছে মাঝে মাঝে আসে, প্রতিদিন চা করে খাওয়ায়, তত্ত্ব-তল্লাশ করে। দুজনের মধ্যে একটি বন্ধুত্ব আছে, কথাবার্তায় অনুমান করা যায়।
কাঞ্চনের সিথেয় সদ্য সিঁদুর ছোঁয়ানো। অশোককে দেখে বলল, ভাবলাম বুঝি, পান্না গোয়ালার মেয়ের খুনিকে একেবারে হাজতে পুরে বাড়ি ফিরবে।
অশোকের চোখে তখন এলোমেলো চিন্তার ছায়া, বলল, খবর পেয়েছ তা হলে! না, এখনও হদিস আর করতে পারলাম কোথায়। ঘটনাটা শুনেছ?
কাঞ্চন বলল, আমার ঘটনা শুনে দরকার নেই। বাটিতে করে তেল রোদে দিয়েছি। মেখে নাইতে যাও। বুড়ি পিসিমা এখন ভাত নিয়ে বসে আছেন।
অশোক বলল, গরম পড়ে গেছে, এখন আর গায়ে তেল মাখতে ইচ্ছে করে না। বলছ যখন একটু মাখি!
অশোক ঘরে ঢুকে জামা-প্যান্ট ছেড়ে, চান করবার কাপড় পরে, তেল মাখতে লাগল। কাঞ্চন বলল, তোমার টেলিফোন এসেছিল।
অশোক বলল, নিশ্চয়ই থানা থেকে?
হ্যাঁ, কী বিচ্ছিরি বড় দারোগার কথাবার্তা। আমাকেই ধমক দিয়ে বলল, তুমি বাড়ি এলেই যেন ফোন করতে বলি।
অশোক হাসল। না জানিয়ে সরে পড়বার দরুনই এত রাগ। শ্যামাপদর ভয়, পাছে অশোক আগেই সব জেনে নিয়ে খুনিকে ধরে ফেলে। সে চায় অশোক তাকে সব বলুক, সে গিয়ে খুনিকে ধরে নিয়ে আসে। বলল, লোকটা ওই রকম। কিন্তু সে কথা যাক, ব্যাপারটা কী রকম বুঝছ বলো তো?
কাঞ্চন বলল, কী আর বুঝব। ঘটনাটা কী, শুনি?
অশোক সমস্ত ব্যাপারটা বলল। খুনের উদ্দেশ্য যে সামান্য কয়েকটি অলংকার, সে কথা জানাল। কাঞ্চন খানিকক্ষণ ভেবে বলল, কী জানি বাপু, বুঝতে পারছি না। তবে খুব উঞ্ছ প্রকৃতির লোক এ খুন করেছে মনে হয়।
উঞ্ছ মানে?
উঞ্ছ মানে চালচুলোহীন হতভাগা। তোমারও কি তাই মনে হচ্ছে না? ভেবে দেখ না, যেন টাকার খুবই দরকার, হাতের সামনে যা পাওয়া যায় তাই নিয়ে নিই। মনে হচ্ছে, যেন মেয়েটার গায়ে দু চিলতে সোনা দেখেছে, আর এদিক ওদিক দেখে মুরগি চুরির মতো কোপ মেরেছে। যা করেছে, খুব তাড়াতাড়ি করেছে।
অশোক তেল মাখতে মাখতে, কাঞ্চনের মুখের দিকে নিবিষ্ট চোখে তাকিয়ে ছিল। ও জানে, কাঞ্চন বউদি মাঝে মাঝে সহজ ভাষায়, অসাধারণ সত্য বলতে পারে। কাঞ্চনের কথা শুনে, ওর চোখের সামনে যেন একটা ছবি ভেসে উঠল। ও বলল, তা হলে বউদি এ কথাও সত্যি, মেয়েটা খুনিকে চিনত?
কাঞ্চন জোর দিয়ে বলল, নিশ্চয়ই। তা না হলে খুন করবে কেন? মেয়েটা চেঁচামেচি করবে, সেই ভয়ে আগেই মেরে ফেলেছে, কারণ শেষ পর্যন্ত মারতেই হত।
তা হলে বলতে চাও, লোকটা পাকা খুনি?
কাঞ্চন বলল, তা আমি বুঝি না।
অশোকের তেল মাখা বন্ধ হয়ে গেল। ভাবতে বসল। কাঞ্চন বলল, এখন চান করতে যাও।
অশোক অন্যমনস্ক ভাবে বলল, তা হলে খুনি মালীপাড়া বা তার কাছাকাছির লোক। তা না হলে মেয়েটা তাকে চিনত না। কিন্তু কার এমন টাকার দরকার পড়তে পারে যে, মেয়েটাকে মেরে ফেলল? এমন কী দরকার? সংসারের অভাব-অনটনে কি লোক এরকম কাজ করে?
কাঞ্চন হেসে বলল, দেখো হয়তো কোনও মদো মাতাল চণ্ডু-চরসের নেশাখোরের কাজ।
নেশার জন্য খুন?
হতে পারে না? মা বাপের বাক্স ভেঙে, বউয়ের গায়ের গহনা ছিনিয়ে নিয়ে যায় অনেকে।
অশোক যেন চিন্তায় একেবারে ধ্যানমগ্ন হয়ে গেল। কাঞ্চন তাড়া দিল, কী হল, স্নান করতে যাও।
অশোক সেই অবস্থায় আরও খানিকক্ষণ থেকে, লাফ দিয়ে উঠে দাঁড়াল। ওর চোখের সামনে এখন একটি মাত্র মূর্তিই ভাসছে। বলল, না, আর খাওয়া হল না।
কাঞ্চন ধমকে বলল, খবরদার ঠাকুরপো, এখন তুমি নাওয়া-খাওয়া ছেড়ে বেরোলে খুব অন্যায় হবে বলছি।
অশোক স্নানের ঘরের দিকে যেতে যেতে বলল, যাও, পিসিমাকে শিগগিরি ভাত বাড়তে বলল, আমি এলাম বলে।

অশোক নাকে-মুখে, কোনও রকমে কিছু খুঁজেই বাড়ি থেকে বেরিয়ে পড়ল। যাবার আগে কাঞ্চনের গালে একটা টোকা মেরে বলে গেল, খুনি যদি ঠিক ধরা পড়ে, তা হলে তোমারই ক্রেডিট।
কাঞ্চন কপট রাগে ঝামটা দিল, তা বলে তুমি আমার গালে টোকা মারবে? ফিরে এসো, তখন দেখাব।
অশোক ছুটল। কাঞ্চন পিছন থেকে নিঃশব্দে হাসল। তারপরে একটা নিশ্বাস ফেলল।
অশোক প্রথমে এল থানায়। শ্যামাপদ তখন থানা সংলগ্ন তার বাড়িতে খেতে গিয়েছে। একজন এস আই জানাল, অশোক এলেই যেন শ্যামাপদর বাসায় চলে যায়, এ রকম নির্দেশ আছে। অশোক তা-ই গেল। শ্যামাপদর হুমকে ওঠার আগেই ও জিজ্ঞাসা করল, দুল-চুড়ি বিক্রি হয়েছে কি না, খোঁজ করেছিলেন?
শ্যামাপদ তবু ধমকে উঠল, তুমি বলবে তবে তার খোঁজ করব?
পেয়েছেন?
না।
আমার যতদূর মনে হচ্ছে, চুড়ি-দুল বিক্রি হয়নি কখনও, এবং খুনি বোধহয় বাড়িতেই আছে।
শ্যামাপদ অস্থিরভাবে জিজ্ঞেস করল, কে, কে?
অশোক বলল, শুনুন, কতগুলো ঘটনা পরম্পরায় আমি একজনকে সন্দেহ করেছি মাত্র। মন্দিরের কাছেই ভরদ্বাজ পাড়ায় আপনি নিজে একবার তোক নিয়ে যান। আপনি যথেষ্ট শক্ত মানুষ। কিন্তু এ ক্ষেত্রে আপনাকে খুব শক্ত করে ধরতে হবে। আমি যাব না। আপনার দেরি করলে হবে না। পাখি হাওয়া কাটবে না, মাল সরে যেতে পারে।
শ্যামাপদ ছেলেমানুষের মতো হাত-পা ছুঁড়ে বলল, কাদের বাড়ি, লোকটার নাম বলবে তো?
অশোক বলল, হাঁদু চক্কোত্তি। চেনেন তো?
রেসুড়ে হাঁদু?
হ্যাঁ।
সে এ রকম খুন করবে?
করতে পারে। হাঁদুর ঘরে ভাত নেই, আসবাবপত্র তেমন কিছু নেই। শুনেছি, যেদিন বাড়িতে রান্না হয়, মেঝেয় গর্ত করে পাতা পেতে ডাল রাখে। চুড়ি-দুল খুঁজে বের করতে অসুবিধে হওয়া উচিত নয়, অবিশ্যি যদি ওর কাজ হয়।
কিন্তু আজ তো শনিবার। ও কলকাতা চলে যায়নি?
অশোক বলল, বোধহয় যাওয়া হয়ে ওঠেনি। আপনি চলে যান।
শ্যামাপদ তখন খালি গায়ে। তাড়াতাড়ি গলার পৈতাটা পিছন দিকে ঠেলে, অন্য ঘরে যেতে যেতে বলল, তুমি অফিসে গিয়ে বসো। আমি হাঁদুর বাড়ি থেকে না ফেরা পর্যন্ত যাবে না।
অশোক চলে এল অফিসে। চক্রবর্তীদের বিরাট পুরনো ভাঙা জীর্ণ বাড়িটা ওর চোখের সামনে ভাসছে। বিপত্নীক, কয়েকটা ছেলেমেয়ে আছে। তাদের দুর্দশাও চূড়ান্ত। হাঁদু ছাড়া, তার আর সব ভাইদের অবস্থা মোটামুটি ভাল। সকলেই চাকরিবাকরি করে। এক বাড়িতেই থাকে, আলাদা আলাদা। হাঁটুর সঙ্গে কেউ মেশে না, কথাও বলে না।
অশোক অন্ধকারে তীর ছুঁড়ে বসে আছে। এখন শিকারের আর্তনাদের অপেক্ষা, অথবা হতাশা। ও দাঁত দিয়ে নখ ছিঁড়তে লাগল।

প্রায় পঁয়তাল্লিশ মিনিট বাদে, হাঁদুকে দড়ি দিয়ে বেঁধে থানায় নিয়ে এল। চোখের কোল ফোলা, ঠোঁটের কষে খানিকটা রক্ত। শ্যামাপদ অশোককে ডেকে নিজের খাস ঘরে নিয়ে এল। পকেট থেকে বের করে, একটা ন্যাকড়ার পুঁটুলি রাখল। খুলতে দেখা গেল তার মধ্যে চারগাছা ছোট ছোট চুড়ি, মটরদানার দুটি দুল। অশোকের সঙ্গে শ্যামাপদর চোখাচোখি হল। অশোক বলল, এগুলোর সাক্ষীদের সই-সাবুদ লিখেছেন তো?
শ্যামাপদ গম্ভীর গলায় বলল, সে কথা পরে, আগে আসল কথা বলো। জানলে কী করে?
অশোক সে কথার জবাব না দিয়ে বলল, যাক, আন্দাজটা ঠিকই করেছিলাম। হাঁদু চক্কোত্তির আজ কলকাতায় রেসের মাঠে যাওয়া হয়নি। অথচ এর জন্যই একটি শিশু খুন।
শ্যামাপদ প্রায় ছেলেমানুষের মতো চিৎকার করে উঠল, এখন তুমি মুখ খুলবে, না কি?
অশোক সিগারেট ধরিয়ে বলল, একটু চা খাব।
স্টুপিড। শ্যামাপদ চিৎকার করে চা আনতে হুকুম করল।

কথা হচ্ছিল কাঞ্চনের সঙ্গে, সন্ধেবেলা। কাঞ্চন অবাক হয়ে বলল, নেশাখোরদের কথা বলতেই তোমার হাঁদুর কথা মনে পড়ল?
হ্যাঁ। তার আগে অবিশ্যি হারাণ ভট্টাচার্যকে কলকাতার রেসের ময়দানে ছুটতে দেখেছিলাম। সে বলেছিল, হাঁদু আজ তাকে ডেকে নিয়ে যায়নি। তারপরে তুমি বললে, বউয়ের গায়ের গহনা ছিনিয়ে নিয়ে যায় নেশাখোরেরা, তখন মালীপাড়া বা কাছাকাছি অনেকের মুখ ভেসে উঠল। একে একে অনেকের মুখ ছেড়ে, হাঁদুর কাছে এসে থামল। ওদের বাড়ির পিছন দিকেই মন্দির। মনে পড়ল, আজ শনিবার। শনিবার সকাল হলেই, হাঁদু চক্কোত্তির মাথা খারাপ হয়ে যায়, এ কথা শহরের সকলেই জানে। দুদিন না খেতে পেলেও তার এরকম হয় না।তারপরেই মনে পড়ল, বছর দুয়েক আগে, হাঁদু বাড়ির মধ্যেই এক ছমাসের ভাইঝির গলা থেকে সোনার হার খুলে নিয়েছিল, ধরা পড়েছিল। মনে পড়ল, সেই দিনটাও ছিল শনিবার। গত বছরের আর একটা ঘটনা, ভরদ্বাজ পাড়ার একটি ছেলে মাত্র দুটাকার নোট হাতে পাকাতে পাকাতে দোকানে যাচ্ছিল। হাঁদু তা কেড়ে নিয়েছিল। সেই দিনটিও শনিবার ছিল। আর আজ? আজও শনিবার! শনিবার হলেই হাঁদু চক্কোত্তি ঘোড়ার ডাক শুনতে পায়। কিন্তু সেই প্রেত ঘোড়ার ডাকটা ওর পক্ষে শুভ নয়।
কাঞ্চন বলল, শুধু এর ওপর নির্ভর করেই তুমি ঠিক করে ফেললে?
হ্যাঁ, অনেক দিক দিয়ে মিলে গেল। হাঁদু নিজেও স্বীকার করেছে, আর তুমি যে রকম বলেছিলে, ও ঠিক সেইভাবেই মেয়েটাকে মেরেছে।
কাঞ্চন বলে উঠল, আহ, কী নেশা। ওর কী সাজা হবে?
অশোক গম্ভীর মুখে বলল, আমার মতে লোকটাকে কোনও মেন্টাল অ্যাসাইলামে পাঠানো উচিত। এরা অসুস্থ, চিকিৎসা হওয়া দরকার। শোনোনি, তাকে বলে, গরিবের ঘোড়া রোগ।
কাঞ্চন অবাক হয়ে অশোকের মুখের দিকে তাকিয়ে রইল।

