
আজ আমার বিয়ে। মাটি যদি ফেটে যেত, তবে তার ভিতর লুকিয়ে লজ্জার হাত থেকে বেঁচে যেতুম। বিয়েয় আবার লজ্জা! হাঁ, আমার পক্ষে বটে। একে আমি গরীবের মেয়ে, তায় আবার অন্ধ, তার উপর কুৎসিত। শুনেছি যিনি আমার বর, তিনি খুব বুড়ো আর তার নাকি অনেকগুলি পরিবারও আছে। তবে তিনি মস্ত জমিদার। সমস্ত ভবনগরের ষোল আনা মালিক। দয়া করেই নাকি আমাকে বিয়ে করতে চেয়েছেন। বিয়ের আগে আমার মরণ হ’লে ভাল হত। কিন্তু মরণকে যখন সাধা যায়, তখন তাকে পাওয়া যায় না। যখন কেউ তাকে চায় না, তখনই বুঝি সে আসে।
চিরদিনই আমি কিন্তু অন্ধ কুশ্রী ছিলুম না। একদিন ছিল, যখন সকলে রূপসী বলে আমার তারীফ করত। আয়নার সামনে দাড়িয়ে দাড়িয়ে আমি নিজেই নিজের রূপ দেখে আপনহারা হয়ে যেতুম। আমার রূপযৌবনের কথা শুনে চারিদিক থেকে বিয়ের প্রস্তাব আসত। আমি সব প্রস্তাব দুর্গন্ধ ফুলের মত ছুড়ে ফেলে দিতুম। এমনই ছিল আমার রূপের গর্ব। তারপর আমার উপর মা শীতলার কৃপা হল। রূপ গেল। চোখ গেল। বোধ হয় চোখ দু’টী যাওয়া বিধাতার অনুগ্রহ। তা না হলে হয়ত আমি নিজেই নিজের চেহারা দেখে নিত্য মরমে মরে যেতুম।
শিলে ছেঁড়া পোকায় খাওয়া ফুলের কানের কাছে এসে আর কোনও মৌমাছি তার গুণগুঞ্জন করে না। আমার আর বর জোটে না। সেটা আমার বাপ মার কাছে নেহাত অস্বস্তির বিষয় হলেও আমার কাছে বড় স্বস্তির বিষয় ছিল। সইরা অনেক করে বোঝালে–চিরকাল আইবুড়ো হয়ে থালে কলঙ্ক হবে। মা কেঁদে বললেন—তা হলে জাত যাবে। বাবা নিঃশ্বাস ফেলে বলেন-একঘরে হয়ে থাকতে হবে। কিন্তু বর কোথায় ? শেষে নাকি ইনি দয়া করে আমাকে গলায় তুলতে (না, পায়ে রাখতে?) রাজি হয়েছেন। আজ বিয়ের দিনের সকালে সব অতীত কথা মনের সামনে উজ্জ্বল হয়ে ভেসে আসছে। আর তাঁর দয়া আমাকে কৃতজ্ঞ না করে আমার মরমের পরতায় পরতায় যেন বিষ মাখান সূচ ফোটাচ্ছে। আজ যদি চোখ থাকত, একদিকে ছুটে পালাতুম।
বিয়ে বাড়ী। চারিদিকে হৈ চৈ। আমি কিন্তু একেলা। মাঝে মাঝে শানায়ের শাহানা রাগিণী কানে এসে লাগছে। কিন্তু মনের কান্না বাজনার উপর ছাপিয়ে উঠছে।
সইদের ঠেলাঠেলিতে জেগে উঠলুম। তারা কেবল বলছে—ওঠ, ওঠ, ওলো, তোর বর এসেছে। তারাই সাজিয়ে গুজিয়ে দিলে। হিপনোটাইযডের মত বিয়ের সমস্ত আচার শেষ করলুম। শুভ দর্শন হ’ল, কি অশুভ দর্শন হল—তা জানি নে। আমি পলে পলে মরমে ম’রে যেতে লাগলুম।
সইরা একে একে সরে গেছে। বাসর ঘরে এখন আছি শুধু আমি আর তিনি। তার গাল দিয়ে আমার গাল ছুঁয়ে আমার কানে কানে কি মধুর কথাগুলি তিনি বললেন! মরে যাই! এমন মনকাড়া কথা আর কখন ত শুনি নি। কথার সঙ্গে সঙ্গে তার সুগন্ধ মুখের হাওয়া আর নিঃশ্বাস আমাকে যেন মাতাল করে তুলছিল। তার পরশে আনন্দে অবশ হয়ে আমার সারা দেহে কাঁটা দিয়ে উঠছিল।—তবে তিনি দয়া করে আমার বিয়ে করতে চান নি। তিনি ছোটো বেলা থেকেই আমাকে ভালবেসে আসছেন। তবে প্রত্যাখ্যানের ভয়ে আমার সুসময়ে বিয়ের প্রস্তাব করেন নি। আমার দুর্দিনে যখন সকলে সরে গেছে, তিনি সাহস করে আমাকে চেয়েছেন। তবে তিনি বুড়োত যাই হক, আমি তার দয়ার পাত্রী নই, আমি যথার্থ ই তার প্রেমের পাত্রী। হায় রে ! আজও আমার প্রেমিক আছে। তামার চোখ দিয়ে দর, দর, ক’রে গরম জল বেরুতে লাগল।
আমার সমস্ত প্রাণ আমার অন্ধ চোখে এনে তার পানে চাইলুম। এ কি? এ যে নবীন যুবক! এ কি ? এ যে পরম সুন্দর! আমার চোখের ছানি কেটে গেছে ? না, আমি স্বপ্ন দেখছি ? আমি বললুম, “প্রিয়তম, তুমি এত নবীন !” তিনি বললেন “তোমার নবীনতা আমাকে নবীন করেছে।” আমি বললুম, “আমার জীবন-সর্বস্ব, তুমি এত রূপবান্” তিনি বললেন, “প্রিয়ে, তোমার রূপ আমাকে রূপবান করেছে।” আমি কেঁদে তাঁর পায়ে লুটিয়ে পড়লুম ; বললুম, “আমার মাফ করো। আমি অতি কুৎসিত, তোমার চরণের দাসী : হ’বার যোগ্য নই।” তিনি আবেগভরে আমাকে বুকে তুলে নিলেন ; বললেন, “প্রিয়তমে, আজ থেকে তুমি আমার মাথার মণি হ’লে।
এক ছিল গেরস্থ। সে বিয়ে করেছিল এক মরু দেশে। সে দেশে না আছে সবুজ ঘাস, না আছে শ্যামল গাছপালা; না আছে আকাশে মেঘ, না আছে মাটিতে রস। সে দেশে না আছে নদী আর তার কুল কুলু নাদ; না আছে পাখী আর তার কল কল রব।
বিয়ের পর বৌ পয়লা গেরস্থের বাড়ীতে এল। এসে কতদিন সে মুখে লম্বা ঘোমটা দিয়ে লাজে লজ্জাবতী লতাটীর মতন হ’য়ে রইল। বৌ চোখ বুঁজে কেবল কোণে ব’সে থাকে। বৌ চোখে কিছু দেখে না, কানে কিছু শোনে না। সকল সময় কেমন একটা ভয় ভয়। সকল সময় কেমন একটা জড়সড় ভাব।
ক্রমে তার সরম ভেঙে গেল। তখন বৌ চোখ মেলে দেখলে—বাঃ! এ দেশের মাটির ওপর কেমন ঘাসের নরম মখমল্! জমির ওপর কেমন গাছের ছোট বড় ছাতা! নীল আকাশের কোলে কেমন মেঘের পেঁজা তুলো ! পাখীগুলো গান গেয়ে গান গেয়ে কেমন হাওয়ার ওপর সাঁতার দিয়ে বেড়ায় !
এক দিন পাড়ার মেয়েরা কলসী কাখে করে তাকে এসে বলে, “আয় না লো বৌ! জল আনতে যাই।” তার বাপের বাড়ীর দেশে জল আনতে যেত পুরুষ মানুষে, উট নিয়ে, ঘোড়া নিয়ে, কতদূর থেকে। এখানে মেয়ের জল আনতে যায় পায়ে হেঁটে ! সে ত ভেবেই অস্থির। মেয়েরা তার হাত ধরে টেনে নিয়ে গেল।
গেরস্থের বাড়ীর পিছনে একখানা ক্ষেত পার অশথ গাছের নীচে নদী। এত জল ! কাকের চোখের মত কাল !
আঃ! কি ঠাণ্ডা ! কেমন কু কু করে ব’য়ে যাচ্ছে! জলে নেমে তার কাঁখের কী কাঁখেই রইল, সে অবাক হয়ে নদীর দিকে তাকিয়ে রইল। কোথা থেকে কে এত জল ঢেলে দিলে! কোথায় এ জল যাচ্ছে ? লোকে সব জল তুলে নিয়ে যাবে না ত? তা হলে ত নদী শুখিয়ে যাবে। সে জল নিয়ে ভাবতে ভাবতে বাড়ী ফিরল।
একদিন গেরস্থ দেখে বাড়ীময় কেবল জলের কলসী আর জালা। রান্না ঘর থেকে নিয়ে শোবার ঘর, বৈঠকখানা, আঙিনা, সদর দরজা চারিদিকে কেবল জলের কলসী আর জালা। গেরস্থ বৌয়ের কাণ্ড দেখে অবাক ! সে দূর থেকে বৌকে ডেকে বললে, “বলি ওগো! ব্যাপার খানা কি বল ত।” বৌ হেসে বললে, “কেন ? জল তুলে রেখেছি। নদীর জল যদি ফুরিয়ে যায়, তাই। তুমি আমায় তেমন হাবা মেয়ে ভেব না।”
গেরস্থ হেসে বললে, “মরুদেশের মেয়ে তুমি, তোমায় কে হাবা বলে ? কিন্তু তুমি ঘর বাড়ী এমন ক’রে জালা কলসীতে ভরে ফেলেছ, যে আমার একটু দাঁড়াবারও জায়গা রাখ নি। ও পাগলী ! এ কৃপানদীর জল কি ফুরাবার ?”

এক বছর ধরে হতভাগা য্যাক জেলখানার একটা ছোট কুঠরীতে বাস করছে। কুঠরীটি পাহাড়ের গর্ভের মতন আধাব। সেখানে ইঁদুর আর পাহারাদার ছাড়া কোন জ্যান্ত জীবের সঙ্গে তার সাক্ষাৎ হয় নি। পাহারাদার কিন্তু কখনো তার সঙ্গে কথাটি পর্যন্ত বলত না। তার নামে নালিশ হয়েছে কিনা, যদি বা হয়ে থাকে, তবে তার কসুর কি ; সে তার কিছুই জান্ত না ; জানবারও কোনও উপায় ছিল না।
সে প্রায়ই নিজে নিজে বত “আশ্চর্য্যি। এরা আমাকে এখানে আটকে রেখেছে—কেউ ত বলে না কেন? এক এক বছর ধরে মোকদ্দমাটা যে কি তাও ত বুঝি নে। আমি যে একটা বড় রকম খারাপ কাজ করে ফেলেছি তার আর সন্দেহ কি? কিন্তু সে কাজটি কি? আমি ত তন্ন তন্ন করে খুজলাম, জীবনের পাতা উটে দেখলাম, সব রকমে আমার কাজগুলি ভেবে দেখলাম—কিন্তু কই কিছুই পেলাম না।……সত্যিই ত, আমি একটা গরীব মানুষ, বুদ্ধিসুদ্ধি নেই, কারুর উপর কোনও আড়িও নেই!…… হতে পারে আমি যা মনে করি ভাল কাজ কিংবা কোনও অন্যায় কাজ নয়, সেগুলিই মস্ত বড় খারাপ কাজ ।……”
তার মনে এল একদিন সে একটা ছোট্ট ছেলেকে নদী থেকে ডুবতে বাঁচিয়েছিল; আর একদিন তার নিজের খুব ক্ষিধে থাকতেও সে পথের ধারের ক্ষিধেয় মরমর এক হতভাগাকে তার সমস্ত রুটিগুলি দিয়ে দিয়েছিল।
সে কাঁদতে কাঁদতে বলে “হয়ত তাই ! হয়ত এগুলিই ভয়ানক অন্যায় কাজ !……কারণ, খুব ভয়ানক অন্যায় কিছু না করলে আমি কেন এ কুঠুরীতে আটকে আছি ?……”
এই রকম চিন্তা তাকে কিছু সান্তনা দিত; কারণ তাতে অনিশ্চয়তার মধ্যে সে কিছু আলো পেত! তার বিশ্বাস, তার সম্বন্ধে আদালত বা হাকিমদের কোন ভুল হতে পারে না। তারা যা করেন, ঠিকই করেন।
যখন নতুন করে তার কষ্ট মনে জেগে উঠত সে নিজে নিজে আওড়াত এ তাই! এ তাই!……সত্যিই এ তাই ।…হতে পারে আরও কিছু যা আমি জানিনে!… ……কারণ, আমি ত কিছুই জানিনে, অন্য কেউ না, আমিও না। আমি নেহাৎ গরীব, আমার কিছুই নেই ; আমি কি করে জানব কি ভাল কি মন্দ!…… আমার মত গরীব লোকে যা করে সবই অন্যায়!……”
একদিন সকালে মনটাকে শক্ত করে সাহসে বেঁধে তার পাহারাদারকে সে জিজ্ঞেস করলে।…..পাহারাদারের চেহারাটি ছিল ভীষণ, কিন্তু সে লোকটি ছিল ভাল । সে জওয়াব দিলে, “খোদার কসম! আমার মনে হয় তারা তোকে ভুলে গেছে।……”
বলতে গিয়ে সে এক প্রচণ্ড হাসি হেসে উঠল। হাসির চোটে তার প্রকাণ্ড গোঁফজোড়া উচু হয়ে উঠল, যেমন দমকা হাওয়ায় আধ-ভেজানো জাল্লার পর্দা উঁচু হয়ে উঠে।
“আছে একজন”, সে আবার বলতে লাগল,“তার নম্বর ৮১৪ ; সে বাইস বৎসর এখানে হাজতে আছে!”
পাহারাদার বাড্‌সাইয়ের পাইপ রীতিমত পূরে দেশলাই ধরিয়ে আবার বলতে লাগল, “তুমি আর চাও কি ? এখন রাজ্যির লোকে জেল ভ’রে গেছে। হাকিমদেরই মাথা ঘুরে গিয়েছে, তারা কি করবেন ঠিক করতে পারছেন না। ……জেলখানায় এবার বন্যা এসেছে !……”
য্যাক জিজ্ঞেস করলে, “ব্যাপারখানা কি বল ত! কোনও ‘গদর’ ( বিপ্লব) হয়েছে নাকি?”
“বিপ্লবের চেয়ে সাঘাতিক।……একদল বেহায়া ডাকাতে ছোরা বেরিয়েছে, তারা রাস্তায় রাস্তায় সত্য ঘোষণা করে বেড়ায়! তাদের যতই তাড়াতাড়ি বিচার কর আর যতই তাড়াতাড়ি জেলে পোরে। সবই মিছে। এমন ব্যাপার রোজই হচ্ছে ! কেউ জানেনা কোপেকে এরা সব বেরুচ্ছে ।……” | এক গাল ধোয়া ছেড়ে সে আবার বলে “আঃ! এসবের আখের বড়ই খারাপ!………
কয়েদীর মনে একটা সন্দেহ এল। সে ভয়ে ভয়ে জিজ্ঞেস করলে, “তবে আমিও কি না-জেনে না-শুনে রাস্তায় রাস্তায় সত্য ঘোষণা করেছি।”
পাহারাদার মাথা নেড়ে উত্তর দিলে “সে সম্ভব নয়।… তোর ত সে রকম ডাকাতে চেহারা নয়। তুই হয় ত’ একটা খুনে, নয় একটা জালিয়াত, নয় একটা চোর।……
এত কিছুই নয়। সত্যি কি, এ ভালই।…..কিন্তু তুই যা বলি সত্যিই যদি তা করে থাকি, তবে এদ্দিনে তোর বিচার হয়ে ফাঁসি কাঠে ঝুলতিস্……
“তবে যারা সত্য ঘোষণা করে, তাদের ফাঁসি কাঠেই ঝুলতে হয় ?”
“থাম…সত্যিই…তা’ সে মন্ত্রীই হ’ক আর বড় পাদ্রিই হক,…..কিম্বা লড়াইয়ে বাহাদুরীর জন্য তগমাই পাক তাদেরও তাই ঘটবে……হাঁ, তাই! …যাবি কোথায়?”
যাক একটু আশ্বস্ত হয়ে গুন গুন করে বলতে লাগল, “তাই ত’!…আমি ত কিছু সত্য ঘোষণা করি নি। সেটা দরকারি।” “দ্যাখ, দেখি, তোর ত’ কোন রাঙা গোরু নেই?…আজকালকার দিনে এটাও একটা অন্যায় জিনিস।”
পাহারাদার চলে গেল। যাক ভাবতে লাগল। “আমার তবে অস্থির হবার দরকার নেই।… আমি কখনও সত্য ঘোষণা করিনি।…কখখনও আমার রাঙা গোরু ছিল না।… তবে আমার ভাবনা কি ?”
সে রাত্রে সে আরামে ঘুমুল।
য্যাকের গেরেফতারের এক বছর সতের দিন পরে দুইজন সেপাই তাকে নিয়ে আদালতে হাজির করলে। সেখানকার আলোয় সে বেহুশ হয়ে পড়ে গেল। ব্যাপারটা বড়ই সঙ্গীন হ’ল। হতভাগা অস্পষ্ট শুনতে পেলে কতকগুলো লোক আস্তে আস্তে বলছে-“এ একটা বড় বদমায়েশ হবে।”
“এ একজন সত্য ঘোষণা করেছে।”
“এর চেহারা দেখে মনে হয় এর একটা রাঙা গোরু আছে।”
“লোকের বিচারে একে সঁপে দিলেই ছিল ভাল।” “দ্যাখো, লোকটা কেমন ফ্যাকাসে হয়ে গিয়েছে।” “ফাঁসি,…ফাঁসি….ফাঁসি…।”
যখন য্যাকের হুশ হল, সে শুনলে একটি যুবক বলছে, “কেন তোমরা তার বিরুদ্ধে চীৎকার করছ ? তাকে গরীব আর কাতর দেখাচ্ছে।”
য্যাক দেখলে রাগে কয়েকটা মুখ বিকৃত হল, কয়েক টা ঘুষি উঠল।…যুবকটি মারের চোটে বেদম হয়ে রক্তাক্ত শরীরে দৌড়ে আদালতের কামরা থেকে বাইরে চলল। তার পিছে পিছে এক খুনে দল ও ছুটল।
“ফাঁসি,…ফাঁসি….ফাঁসি…।”
আদালত ঘরে একটা টেবিলের সামনে কয়েকজন লোক বসে আছেন। তাদের পিছনে একখানি প্রকান্ড রক্তাক্ত যীশু খ্রীষ্টের ছবি। তাঁদের পরনে লাল পোনাক, মাথায় সোনালি টোপর ।
সোনলি টোপরের নীচু থেকে একটা নাকি ভাঙা সুর এল “য্যাক, তোমার কি বলবার আছে ?”
য্যাক কিছুমাত্র চঞ্চল না হয়ে ধীরে ধীরে উত্তর দিলে, “হুজুর, আমার রাঙা গোরুকি অ-রাঙা গোক,কোথা থেকে খাবে ? আমার না আছে গোরুর গোয়াল, না আছে গোরু-চরানোর মাঠ।”
বিচারক কড়া ধমক দিয়ে বললেন, “তুই জওয়াব এড়াচ্ছিস। তুই যে একটা নেহাৎ পাজি এবং জঘন্য প্রকৃতির লোক তা তোর ভাবে বোঝা যাচ্ছে।……তোর নামে নালিশ হয় নি যে তোর গোয়াল আছে, কি তোর গোরু-চরানোর মাঠ আছে। সত্য বলতে কি সেগুলি মন্ত অপরাধের বিষয় হলেও আদালত দয়া করে তোর বিরুদ্ধে সে সব নালিশ নিচ্ছেন না।…তোর নামে কেবল এই নালিশ হ’য়েছে যে তোর একটা রাঙা গোরু আছে। …… বল্ তোর কি জওয়াব !”
হতভাগাটা আপত্তি করে বললে, “হায়! আমার লাল রঙের গোরু নেই, অন্য রঙেরও কোনও গোরু নেই। দুনিয়ার ওপর আমার নিজের বলতে কিছুই নেই।…বাড়ার ভাগে আমি হলফ করে বলছি আমার জীবনের কোনও সময় আমি কোনও সত্য ঘোষণা করি নি।”…
‘বেশ।” বিচারক এমন করে দাঁতে দাঁত পিষে বললেন যে, য্যাকের মনে হল যেন তার জন্যে সারা জীবন কয়েদের হুকুম হয়ে জেলখানার দোর বন্ধ হয়ে গেল। “তোর ব্যাপার পরিষ্কার ; তুই বসতে পারি।”
সাঁঝের পরে কতকগুলো লোক যাদের য্যাক কোনও কালে চিনত না, তাদের ভিতর অনেক কথা কাটাকাটি হ’ল। কথার মধ্যে গালাগালির সঙ্গে সঙ্গে তার নাম ও রাঙা গোক বার বার সে শুনতে পেলে। তারপর রায় হ’ল তার যা নেই সেই রাঙা গোরু থাকার গুরুতর ও ভীষণ অপরাধের জন্য তার পঞ্চাশ বৎসর সশ্রম কারাদণ্ড।
লোকের ভিড় দণ্ড শুনে নিরাশ হ’ল-এত গুরুপাপে এই লঘু দণ্ড !
“ফাঁসি,…ফাঁসি….ফাঁসি…।”
সেপাইরা অতি কষ্টে হতভাগাকে ভিড়ের হাত থেকে বাঁচালে। তাদের চীৎকার আর ভয় দেখানোর ভিতর থেকে সেপাইরা তাকে উদ্ধার করে জেলখানায় তার কুঠরীতে নিয়ে এল। সেখানে পাহারাদার তার জন্য অপেক্ষা করছিল।
য্যাক একান্ত মুষড়ে প’ড়ে বলে-“আমাকে খুন ক’রে ফেলেছে।……আমি ত কিছুই জানি নে। দুনিয়ায় আমার কিছুই নেই, তবে কেমন করে আমার একটা রাঙা গোরু হ’ল !……”
গোরু চোর পাহারাদার রাত্রের মত শেষ পাইপ সাজতে সাজতে বলে-“কেউ কখখনও জানতে পারে না…….তুই জানিস্ নে কি করে তোর একটা রাঙা গোরু হল।…… আমি জানি নে কি করে আমি জেলখানার পাহারাদার হলাম। লোকের ভিড়ও জানে না কেন তারা ফাঁসি ফাঁসি বলে চেঁচায় !…দুনিয়া যে ঘোরে তা কি দুনিয়া জানে ?” তারপর সে চুপটা করে তার পাইপ টানতে লাগল।……

(ফরাসী হইতে অনূদিত)
তারা মাটী ফুঁড়ে উঠল -এক, দুই, তিন ক’রে ছ’জন— বৃষ্টির ও সাঁঝের বন্যার মধ্যে।
তারা জলের ভিতর থেকে বেরুল বলেই হয়। বাস্তবিক একমাস ধরে এমন অনবরত বৃষ্টি হচ্ছিল, যে ঝোপ জঙ্গল সব ডুবে গেছে। দেবাঞ্জারোস ও আদ্রিয়ানোপলের চারিদিকে যে প্রান্তর, সেটা বৃষ্টিতে সমুদ্রের মতন দেখাচ্ছে।
গোধূলির হলদে ধূলায় তাদের দেখাচ্ছিল যেন এক একজন এক কাঁড়ি ভেড়ার চামড়া। তার ভিতর থেকে ক্ৰিচের ডগাটা চক্ মক্ করে উঠছিল। সকলের মাথায় প্রকাণ্ড অস্ত্রখানী টুপী-তার চাকতিটা সবুজ।
এরা মাসিডোনিয়ার পাহারাদার সৈন্য; এখন বুলগেরিয়ার সৈন্য দলে কাজ করে। তারা লাইনের আগে যাচ্ছিল।
মধ্যে মধ্যে ঘোলাটে জলের ঘূর্ণী। তারা পা টিপে টিপে সাবধানে চলছিল। তাদের প্রকাণ্ড দুখানা হাত বাতাসের যাতা কলের পাখার মত নড়ছিল। মধ্যে মধ্যে তারা ক্রুশের চিহ্ন করছিল। হিংস্র জন্তুর মত তাদের প্রকাণ্ড ঘোলা চোখ চিরে তারা একবার ডাইনে, একবার বাঁয়ে তাদের কালো থোবনা ফিরিয়ে দেখ ছিল। পঞ্চাশ পা দুরে একটা ভাল চকচকে কাদায় পোতা ছিল। সেটা হেলছিল দুলছিল ! মাসিডোনিয়ার সৈন্যরা একটা ট্রেঞ্চের দিকে যাচ্ছিল। এই ডালটী ছিল তার সঙ্কেত চিহ্ন।
এই ট্রেঞ্চের এখন আর কোনও ব্যবহার নেই। সারজেন্ট নারিচ আর তার পাঁচজন লোক তার ভিতর ঢুকে এই সঙ্কেত করছিল। এই ছ’জন বুলগার সেই ছ’জন মাসিডোনিয়ার সৈন্যদের বন্ধু। দিপ্লোভিচ এবং কালুব অনেক দিনের পুরানো সঙ্গী। বুড়ো ডাকাত আলেকসিস এক সময় নরিচের আইনের মাষ্টার ছিল। পোত্রোফ আর রেফ নিকট আত্মীয়। তাদের প্রথম সাক্ষাতে নিজেদের পরিচয় দিতে দিতে তারা হাসতে হাসতে চোখের জল ফেলেছিল। সোলমান আর নাজিফ আত্মীয়ের চেয়েও নিকট সম্পৰ্কীয় ছিল—তারা যাকে ভালবাসত, তার খুনের প্রতিহিংসা নিতে তারা দুজনেই প্রতিজ্ঞা ক’রেছিল।
অবরোধের গোড়া থেকেই এই বার জন সৈন্য রাত্রির অন্ধকারে এসে মিলত। তখন গোল গুলি অন্ধ হয়ে ঘুমিয়ে পড়ে; তাই তাদের সুযোগ ছিল।
তারা সেই পুরানো ট্রেঞ্চে এসে মিলল। সেটা এখন অকেজো ছিল। সেখানে কাদায় দাঁড়িয়ে একজন আর একজনের উপর ভর দিয়ে দাঁড়াল। হিংস্র অথচ গম্ভীর মুখে তারা ভাই ভাইয়ের মত আলাপ করতে লাগল। একজন বল্লে, “লড়াইটে লম্বা হয়ে চলল।” আর একজন বল্লে, “ভগবান্ করুন যেন তুর্কীদের সর্ব্বনাশ হয়।”
আর কোনও কথাবার্তা নেই। বারজন লোক পাশ পাশি দাড়িয়ে নিঝুম হয়ে চিন্তা করতে লাগল। তাদের মন ভার, মাথা ভারী। তারপর তারা বিদায় হয়ে দুই দল দুই পথ দিয়ে তাদের তাঁবুর দিকে রওনা হল।
সে দিন সন্ধ্যায় এই সৈনিক বন্ধুরা তাদের মিলনের মাঝে কেমন যেন বিষ ছিল! অনবরত বৃষ্টি, কনকনে ঠাণ্ডা, তার উপর এক রকম নতূন বিরক্তি আশ্চর্য রকমে তাদের কাবু করে ফেলেছিল।
“লড়াই আর শেষ হবে না।” কালুব এই কথাগুলি এমন মুখ সিটকে বল্লে, যে তার বারুদের মত কালো মুখখানা একেবারে কুঁচকে গেল।
“কখখনই না, নাজিফ উত্তর করলে। সেই সঙ্গে সঙ্গে সে একটা নেকড়ে বাঘের মতন প্রকাণ্ড হাই তুললে।
তারা সকলে মাথা নীচু করে একটু কালে। যখন মন দুঃখে ভরে যায়, তখন তারা এ রকম করে। তারা একবার নীচে একবার উপরে নানা অদ্ভুত জিনিসের কথা ভাবতে লাগল।
কালুব বলে উঠল, “চাঁদটা-শত্রুর নিশানের নতুন চাঁদের মতন দেখা যাচ্ছে। কেউ যেমন গান করে এমন ভাবে তার গলার স্বরটা বদলে গেল।
“কুলক্ষণ।” বুড়ো ডাকাত আলেসিস বলে উঠল তার জীবন মরণের অভিজ্ঞতা অনেক হয়ে গেছে। “এ যে নষ্টচন্দ্র”।
নষ্টচন্দ্র যাদের উপর নজর দেয়, কেমন করে তাদের সে কলে কৌশলে মারে—তার এক গল্প সে করলে।
তারা সকলেই মাথা তুলে মিট মিট করে শোকের কাল কাপড়ে ঢাকা নতুন চাঁদের দিকে তাকাল।
“চাঁদের সঙ্গে ঠাট্টা করতে নেই,” পোত্রোফ গলা ভার করে বল্লে। যদিও তার চুল সাদা হচ্ছিল, সে অল্প দিন হ’ল বিয়ে করেছে। আমাদের সর্ব্বনাশ !”
“আমার ঘুম পেয়েছে ,” রেফ কচি ছেলের মত কাঁদো কাঁদো হয়ে বলে।
“চল ফিরে যাই ,” আলেকসিস রুক্ষ গলায় বলে উঠল।
সে তার চামড়ার পোষাকে সঙ্গীনটা পুরলে। মাসিডোনিয়ানদের কোমরবন্ধ ছিল না; তারা এই রকম করে কাঠের ছুরি, কাঁটা আর, সঙ্গীন রাখত।
এক এক করে মাসিডোনিয়ার সৈন্যেরা বিদায় হল। বুলগারেরা তাদের দিকে তাকিয়ে বিদায়ের জন্য দুঃখ করতে লাগল। তারপর তারা সেখান থেকে না গিয়ে সেই খাতের মধ্যে রয়ে গেল। নষ্ট চাঁদ দেখেছে বলে তাদের কেমন একটা অস্বস্তি বোধ হচ্ছিল। তারপর শরীরটাও তাদের খুব ক্লান্ত ছিল। মনে কেমন একটা অজানা ভয় তাদের পেয়ে বসেছিল।
প্রত্যেকে যেন স্বপ্ন দেখছিল। সারজেন্ট নারিচ দেখছিল তার ছোট বাড়ীটী। তাতে তার স্ত্রী ফুলের মালঞ্চের মত রঙ বেরঙের জমকালো পোষাকে রয়েছে। সে আরও দেখলে একটী গলির মোড়। সেখানে একটা ছোট হাসি একটা সোনালী মাথার আসার কথা জানিয়ে দিচ্ছে। সে যেন গাছের বেড়ার গন্ধ টের পাচ্ছিল। সে চিনে ফেললে ছোট উইলো গাছগুলিকে যেগুলি ঝরণার পাশে একদল খাট লোকের মত দাঁড়িয়ে ছিল।
সে হঠাৎ মুখখানা ভার করলে, চোখ দুটো রগড়ালে। সে ছায়া ছাড়া আর কিছু দেখতে পেলে না। সেই ছায়ার অপর দিকে নতুন চাঁদের চোখ ডগা তলোয়ারের মতন ঝিক্ মিক্‌ ক’রছে।
সে চমকে উঠল। লোকে কি ভাবছে। তার যে দেরী হয়ে গেছে। ঐ বুঝি তাদের পিছু পিছু কর্ণেল এলেন তাড়াতাড়ি গটমট করে, আগুনের মত লাল সঞ্জাব দেওয়া খাকি পোষাক নাড়তে নাড়তে। খবরদার!
“চল, রাস্তায় বেরিয়ে পড়ি।” তারা নড়ল। হাই, তুলে তুলে তাদের চোখ ছল ছল করছিল। কিন্তু মুখখানা চিন্তায় কোঁচকান। তারা খাতের ভিতর হামাগুড়ি দিয়ে চলল।
তারা চলছে; চলছেই। মুখের উপর বৃষ্টির মুখোস। তার ভিতর দিয়ে চোখ চিরে তারা দেখছে আর এক একবার আড়ে আড়ে চাঁদের দিকে তাকাচ্ছে।
ব্যাপার খানা কি ? এখনও কোন শান্ত্রী নেই। তারা থমকে দাড়াল। তারা পথ হারিয়ে ফেলেছে। দোষ চাঁদের, তার আধা আলো, আধা আঁধারের। তাতে তারা ভুল করেছে। তাদের গা শিউরে উঠল। তারা ফিরে চলল। পাকের ভিতর থেকে উচু করে পা বার করতে হচ্ছিল। তারা গর্ত ডোবা সাবধানে এড়িয়ে চলছিল। আধ ঘণ্টা হ’ল অথচ কোনও আগুনই দেখা যায় না, কিছুই না।
তারা সেই প্রান্তরে তাদের গন্তব্য স্থান ভাল করে ঠাওরাতে চেষ্টা করলে। তারা আবার নতুন করে সামনে মাথা হেট করে হনহন ক’রে চল।
হঠাৎ বন্দুকের আওয়াজ। সারজেন্ট দিব্যি করে উঠল। সে এপাশ ওপাশ চাকার মতন ঘুরতে লাগল।
“আমরা তুর্কিদের লাইনে এসেছি !” অন্য সময় হলে এটা অসম্ভব বলে বোধ হত। তারা অল্পক্ষণ হ’ল ট্রেঞ্চ, ছেড়ে এসেছে। চাঁদের শত্রুতাই এই সব ব্যাপারের মূল ! তারা মাথা নাড়তে লাগল। কালুব রুক্ষভাবে ব’লে, “আমাদের সকলের একই সময়ে তাঁবুতে ফেরা দরকার ছিল। মাসিডোনিয়ার লোক নাকে শু’কে ঠিক পথ চিনে।”
তারা থমকে দাঁড়াল।
“আঃ! দিপ্লোভিচ হাঁপাতে হাঁপাতে বল্লে। “শত্রু আমাদের জন্য ওত পেতে রয়েছে”।
মেঘের ফাঁক দিয়ে চাঁদের ঘোলা আলোয় তারা দেখলেসামনে যেখানে গলার আওয়াজ যেতে পারে, এত দূরে একটা জঙ্গলের ধারে সারি দিয়ে দাঁড়িয়ে কতক গুলি সৈনিকের অস্পষ্ট ছায়ার মতন মূর্তি।
একজন বুলগার একটা ভয়ানক দির‍্যি করে উঠল।
এত দিন অপেক্ষা করার পরে লড়াইয়ের গন্ধ পেয়েছে বলে তারা আনন্দে চীৎকার করে উঠত; কিন্তু অতি কষ্টে তারা থেমে গেল। চাঁদ তাদের শত্রুর গুপ্ত স্থানে নিয়ে এসেছে। তাতে আর সন্দেহ কি ?
নারিচ চাপা গলায় গুলি চালাতে হুকুম দিলে। কিন্তু শই প্রথমে গুলি ছোড়া শুরু করলে। তারা যেন নারিচের কথা শুনতে পেয়েছিল।
পোত্ৰোফ উহু করে উঠল। লোকটা সবে বিয়ে করে এসেছে। সে দু’হাতে পেট চেপে ধরে টলতে লাগল। কিন্তু সে মাথা নেড়ে জানালে তার কিছুই হয় নি।
দু দিক থেকে দুড়ুম্ ‘দুড়ুম্ আওয়াজ হতে লাগল। শীগ্গির তারা মাটীতে পড়তে লাগল। সকলের শেষে যে দাঁড়িয়েছিল, সে ঝুঁকতে ঝুঁকতে মাটীতে শুয়ে পড়ল। তার যন্ত্রণায় যোরে বোধ হল যেন কিছু দূরে যারা তাকে খুন করছে তাদের মধ্যে কেউ কাতরাতে কাতরাতে তার নাম নিচ্ছে। মৃত্যুর ঘড়ঘড়ানি দুই পক্ষ থেকে উঠল, তারপর আস্তে আস্তে ক্ষীণ হয়ে এল, পরে গানের মত ধীরে ধীরে মিলে গেল।
একদল সন্ধানকারী সৈন্য লণ্ঠন দোলাতে দোলাতে সেখানে এসে হাজির। তখন সব ঠাণ্ডা, সব বোবা।
বারটী লাস। এখানে দু’জন মাসিডোনিয়ান, সেখানে ছ’জন বুলগার। নষ্ট-চন্দ্রের কুসংস্কারে হতবুদ্ধি হয়ে তারা কেউ তাঁবুতে ফিরতে পারে নি। দুই দলের লোককে ছায়ার মত দেখা গিয়েছিল। তারা অন্ধের মত পরস্পরকে খুন করলে; তার। চিলে না, তারা জানলে না যে তারা বন্ধু। তারা বুঝলে না যে তারা ভাই। লড়াইয়ে এমন হামেশাই হয়।

(রূপিকা)
আধ ভেজান জানালার পাশে রোজই বসি। আর রোজই দেখি নীচের গলি দিয়ে কত লোকজন, কত গাড়ী ঘোড়া অবিরাম যায়। সেখানে বসি কেন ? না ব’সে কোথায় যাব? সেয়ানা মেয়ে, তায় আইবুড় আবার পর্দানশীন; মা আমাকে যে বেরুতে দেন না। তার উপর বাড়ীখানাও ছোট; আবার চারিদিকে পাঁচিল দিয়ে ঘেরা। প্রাণটা যখন হাঁপিয়ে ওঠে, তখন জানালার পাশে এসে বসি। কিন্তু জানালাটা যে একেবারে খুলে বসব, সেটী হবার যো নেই; তা হলে বকুনির আর অন্ত থাকবে না।
যখন প্রথম দেশ থেকে বাবা এই শহরের বাসা বাড়ীতে নিয়ে আসেন, তখন কত দিন দানা পানি ছেড়ে কেবলই কেঁদেছি। এখনও সেই পাড়াগাঁয়ের গাছে ঢাকা ঠাণ্ডা বাড়ীখানার কথা আর খোলা প্রাণের কথা মনে হলে অজানায় দীর্ঘশ্বাস পড়ে, চোখে পানি ভরে আসে। হায় খোদা! কবে যে বাড়ী যাব! এখানকার ইট পাথর দেখে দেখে চোখ দুটো যে ঘোলা হবার মত হ’ল ! বদ্ধ বাতাস গিলে গিলে প্রাণটা যে সারা হয়ে গেল।
গলি দিয়ে কত রকম পোশাকের কত লোক যায়। যে যার কাজে যায়। কাজের কি শেষ নেই । কত ভিখারী করুণ সুরে ভিখ, মাঙতে যায়। কত ফেরিওয়ালা কত রকম ডাক ডেকে যায়। কত লোক পায়ে হেঁটে যায়। কত লোক গাড়ী ঘোড় চড়ে যায়। কেউ মাথা হেট করে চলে। কেউ মাথা উঁচু করে চলে। আমি ব’সে ব’সে দেখি।
এই অন্তহীন লোকের স্রোতের মাঝে আমি এক জনকে ধরে ফেলিছি। কখনও সে মহারাজ সাজে, কখনও সে কাঙাল বনে। কখনও সে হাত পেতে ভিখ, মাঙে, কখনও সে দুই হাতে দান করে। কখনও সে বাবু, কখন সে মুটে। কখনও সে জোয়ান, কখনও সে বুড়ো। সে কি বহুরূপী। সে কখনও রাত্রে যায়, কখনও দিনে যায়। তার সময় নেই, অসময় নেই। তাকে কিন্তু আমি ধরে ফেলেছি তার চোখ দেখে। সে সব লুকাতে পারে, পারে না তার ঢলঢলে ছলছলে চোখ দুটিকে লুকাতে।
তখন থেকে আমার নজর সেই বহুরূপীর ওপর। কখন সে যায়, কখন সে আসে—আমি তার আশায় বসে থাকি। আমার লক্ষ্য কেবল সকলের চোখের ওপর। এ ত সে নয়। হাঁ, এই সেই। এমন ক’রে কত দিন যায়।
আমি খুব ডাগর হয়ে উঠেছি। আমার বিয়ের জন্যে মায়ের ঘুম নেই। আচ্ছা, গরীবের মেয়ে এত শীগ্গির বেড়ে ওঠে কেন—তা তোমরা বলতে পার? জানালার ধারে বসা আর বহুরূপীর সন্ধান করা আমার মস্ত বড় একটা বদ অভ্যাস জন্মে গেছে। তা না হলে মার এত গাল মন্দতেও আমি আজ সেই আধ-ভেজান জানালার পাশে বসে আছি!
নিশ্চয় সে আজ সারাদিন এ পথ দিয়ে যায় নি। গেলে নজরে না পড়ে যেত না। এই কথা মনে মনে ভাবছি, এমন সময় কানে আওয়াজ পড়ল এক ফেরিওয়ালার। চেয়ে দেখলুম হাঁ, সেই ঢলঢলে ছলছলে চোখসেই বহুরূপী। দক্ষিণ বাতাসে জানালাটা হঠাৎ খুলে গেল। ছি! কি লজ্জার কথা। আজ চার চোখ এক হ’ল। সে কি ডাকছিল “আমের আচার” না “আমায় চাই” আমি বুঝে উঠতে পারলুম না। ফেরিওয়ালাদের কথার ভঙ্গিই ও রকম। আমার মাথা ঘুরতে লাগল। তার পর কি হল জানি নে।
এক দিন দেখি আমি রোগ শয্যায়। বাপ মা একটু দুরে দাঁড়িয়ে আছেন। এক বুড়ো কবিরাজ আমার পাশে বিছানায় বসে আমার নাড়ী দেখছেন। আমার শরীর শিউরে উঠল। আমি আমার ক্ষীণ চোখ দুটি দিয়ে তার মুখের পানে চাইলুম। আঃ! মরি! মরি! এই সে ঢল ঢলে ছলছলে চোখ! এ যে সেই বহুরূপী! আমার মাথা ঘুরতে লাগল। তিনি বললেন “ওষুধটা খেয়ে নাও, আমার লক্ষীটী! সব সেরে যাবে।” আমি ঝোকের মাথায় বলে ফেললুম “না, আমি সারতে চাই নে।” আমার বুকের ভিতর যেন আমার পরাণটী কেঁদে বল্লে, “কেবল তোমাকে আমার পাশে পেতে চাই, হে আমার বৈদ্যরাজ”!
অনেক দিন হয়ে গেছে। পাঠকপাঠিকারা, আমাকে তোমরা বেহায়া ভেব না। তিনিই আমার স্বামী।

(১)
খান বাহাদুর খোন্দকার সমীরুদ্দীন বনিয়াদি জমিদার। লোকটী চমৎকার। সকলকে সন্তুষ্ট রাখতে তিনি খুব পটু। রাজপুরুষদের সঙ্গে দেখা সাক্ষাৎ করা, তাঁদের পার্টি দেওয়া, এ সবও তিনি যেমন করেন, আবার তেমনি কংগ্রেসেও চাঁদা দেন (যদিও একটু গোপনে) এবং মধ্যে মধ্যে খদ্দরও পরেন। গ্রামে তিনি একটু উচ্চ ইংরাজি বিদ্যালয় স্থাপন করেছেন, এদিকে তাঁদের সাবেক মসজিদের সঙ্গে একটী জুনিয়ার মাদ্রাসাও কায়েম করেছেন।
তাঁর এক মেয়ে, এক ছেলে। মেয়েটী বড়। তার উপযুক্ত খান্দানি ঘরেই বিয়ে হয়েছে। ছেলে আবদুল মজীদ ইংরাজী স্কুলেই পড়ে। তবে রোজ সকালে মাদ্রাসার মৌলভী সাহেব এসে তাকে কোরআন শরীফ ও মসলা মাসাএল শেখান। খান বাহাদুর সাহেব নিজে শরা শরিঅতের খুব “পাবন্দ”। ছেলের উপরও কড়া হুকুম আছে ; নমায না পড়লে প্রহার, রোযা না রাখলে খানা বন্ধ। মজীদ যখন ক্লাস টেনে পড়ে, তখন একদিন তার নবীন দাড়ী গোঁফ কামিয়েছিল। আর যায় কোথা! খান বাহাদুর সাহেব তাকে ব’কে বাড়ীর বার করে দিয়েছিলেন। অনেক কান্না কাটির পর তওবা করে তবে সে বাড়ীতে ঢুকতে পেরেছিল।
এই টুকু শুনেই আপনারা মনে করবেন না খান বাহাদুর সাহেব গোঁড়া মুসলমান। তাঁর জমিদারির অধিকাংশ নায়েব গোমশ্‌তা হিন্দু। তাঁরা কাছারি বাড়ীতে বছর বছর কালী পূজা করেন, তাতে তিনি বাধা দেন না। একবার এক গোড়া মৌলভী তাঁর কাছে এসে আপত্তি জানালে তিনি কোরআন শরীফের আয়াত পড়ে বলেছিলেন—“তোমাদের জন্য তোমাদের ধৰ্ম্ম এবং আমার জন্য আমার ধৰ্ম্ম” এই ত কাফেরদের উপর খোদার হুকুম।
(২)
মজীদ এখন কলেজে পড়ে। পাছে শহরে এসে ছেলে খারাপ হয়ে যায়, এজন্য খান বাহাদুর সাহেব তাঁদের কলকাতার বাড়ীতেই থাকেন। বন্ধের সময় ছেলেকে নিয়ে তিনি গ্রামে যান। তার অভাবে গ্রামের শ্রী অনেকটা নষ্ট হয়ে গেছে। কিন্তু কি করা যায়? ছেলেকে ত মানুষ করা চাই।
কলেজে মজীদ পড়াশোনা করে মন্দ নয়। কিন্তু তার কচিমুখে লম্বা দাড়ী তাকে তার সহধ্যায়ীদের কাছে বড় জ্বালাতনে ফেলত। একটী রসিক ছেলে তার দাড়ীর উপর একটা সনেট লিখে ফেলেছিল। তাকে শুনিয়ে শুনিয়ে সেটা পড়া হত। কিন্তু মজীদের কোন উপায় ছিল না। সে কখনও শিক্ষকদের কাছে নালিশ করতে চাইত না; আর দাড়ী কামানোরও যে ছিল না। এক দিকে ক্লাসে একেবারে একঘরে হওয়া, অন্যদিকে বাপের তিরস্কার। দুই-ই সে ভয় করত। যাক সে কথা; মজীদ ক্রমে বি-এ পাশ করলে।
(৩)
বন্ধু-বান্ধবদের পরামর্শে মজীদকে বিলেতে ব্যারিস্টারি পড়াবার জন্য খান বাহাদুর সাহেব স্থির ক’রলেন। পাছে বিদেশে ছেলে বিগড়ে যায়—এ আশঙ্কা যে তাঁর মনে হয় নি, তা নয়। তবে তিনি মনে করেছিলেন আজকালকার দিনে এ সমস্ত না হ’লে আর মান সম্ভ্রম থাকে না। তার পর ছেলেকে যেমন করে তিনি শরিঅতে পাকা করে তুলেছেন, তাতে তার বিগড়ান সম্ভবপর নয়।
বোম্বাই পর্যন্ত গিয়ে খান বাহাদুর সাহেব ছেলেকে জাহাজে তুলে দিলেন। সঙ্গে জায়নামায, তসবীহ ও কোরআন শরীফ দিতে ভুললেন না। বিদায় কালে নানা নসীহত করে পানিভরা চোখে দোআ করে তীরে চলে এলেন।
যে পর্যন্ত জাহাজ নজরের বার না হয়ে যায়, খান বাহাদুর সাহেব জেটিতে দাড়িয়ে রইলেন। মজীদও ডেকের উপর রেলিঙের ধারে দাড়িয়ে বৃদ্ধ পিতার দিকে চেয়ে রইল। তারপর একটা দীর্ঘশ্বাস ফেলে কেবিনে গিয়ে শুয়ে পড়ল। শুয়ে শুয়ে নানা কথাই তার মনে হতে লাগল। সে রাত্রে তার আর কিছু খেতে ইচ্ছা ছিল না।
(৪)
পর দিন সকালে ব্রেকফাস্টের সময় টেবিলে সে একটু অপ্রস্তুত হ’ল। সে গিয়েছিল আচকান পায়জামা তুর্কি টুপী প’রে খেতে। সে সাহেবদের মাঝে বসে পড়েছিল।
হেড সটুয়ার্ড এসে তাকে অন্যান্য নেটিব লোকদের সঙ্গে বসিয়ে দিলে। সে জন্মে ছুরি কাঁটা ব্যবহার করে নি। সঙ্গীদের অনেকেরই সেই দশা। তবে কালো চামড়া সব সেখানে। যে একটু সাহেবী খানা খেতে অভ্যস্ত ছিল, সে খুব মুরুব্বিয়ানা করে আনাড়ীদের দোষ সুধরে দিলে।
সেই দিন বিকেলেই মজীদ বহু দিনের দাড়ীটীর মূলোচ্ছেদ করে আরব সাগরের নীল জলে বিসর্জন দিয়ে যেন একটা প্রকাণ্ড বোঝার হাত থেকে রেহাই পেলে। কেবিনের বড় আয়নায় মুখ দেখে তার নিজেরই মনে হল কি সুন্দর চেহারাটা তার দাড়ীটার জন্য একেবারে মাটা হয়ে গিয়েছিল! কলেজে দাড়ীর গঞ্জনার কথাও মনে উঠল। সঙ্গে সঙ্গে দাড়ীভক্ত পিতার উপর তার মনটা যেন কেমন বিগড়ে গেল।
বাপের ভয়ে মজীদ কখন গান বাজনায় যোগ দিতে পারে নি। থিয়েটার বায়োস্কাপের ত নামটী পৰ্যন্ত মুখে আনবার যো ছিল না। জাহাজের ড্রয়িং রূমে সুন্দরীদের পিয়ানোর টুংটুং আওয়াজে তার প্রাণে কত ভাবের ঢেউ খেতে লাগল। যুবকযুবতীদের বুকোবুকি মুখোমুখি বল নাচ দেখে তার নিজেকে সামলান যেন দায় হয়ে উঠল। জাহাজ লোহিত সাগরে পৌছুতে না পৌঁছুতে মজীদ পোশাক পরিচ্ছদে একেবারে পাক্কা সাহেব।
(৫)
মজীদ লণ্ডনে ব্যারিস্টারি পড়ছে। প্রতি সপ্তাহে বাড়ীতে পত্র লেখে। মাস গেলেই ত্রিশ পাউণ্ড খরচা পায়। অত টাকা কিছু থাকা খাওয়া ও পড়ার খরচায় ব্যয় হয়। কাজেই আমার মত অরসিক হয় তো যাকে অপব্যয় ববে, তাতে বেশ খরচ হতে লাগল। কোন কোন মাসে কিছু ধারও হতে লাগল। নানা অজুহাতে সে বাড়ী থেকে উপরি টাকা চেয়ে পাঠাত। কোন মাসে অমুক বড় সাহেবকে ভোজ দিতে হবে ; কোন মাসে অসুখের জন্য ডাক্তারের খরচ দিতে হবে ; এই রকম কত কিছু। খান বাহাদুর সাহেব পাছে ছেলের অসুবিধা হয়, এই জন্য অসঙ্কোচে টাকা পাঠিয়ে দিতেন।
আমি একবার কোন বিষয় উপলক্ষে খান বাহাদুর সাহেবের সঙ্গে দেখা করতে গিয়েছিলেম। তিনি যখন মজীদের কথা তুলেন, তখন তাঁর আর কথা ফুরায় না। আমার তখন কোলরিজের বুড়ো খালাসীর কথা কেবল মনে হচ্ছিল। তার কথার সারমর্ম এই যে মজীদ খুব “নেকবখত” ছেলে আর ব্যারিস্টারি পড়ান যে সে লোকের কর্ম নয়।
(৬)
মানুষের চাওয়ার সঙ্গে সঙ্গে আর এক জনের চাওয়া আছে। তার চাওয়ার বিরুদ্ধে মানুষের চাওয়া নায়াগ্রার স্রোতের বিরুদ্ধে পিঁপড়ার মত কোথায় গিয়ে পড়ে কে জানে? ব্যারিস্টারি পরীক্ষার মাত্র আর দু মাস দেরী ছিল, হঠাৎ মজীদ জরুরী তার পেলে পিতার সাংঘাতিক অসুখ, তাকে কলকাতায় আসতে হবে। সঙ্গে পথ খরচের টাকাও এসেছিল। বাপের একমাত্র ছেলে সে, ভগ্নীপতির উপরও বিশ্বাস নেই। মজীদ বাড়ী রওনা হওয়াই ঠিক করলে। ইংল্যাণ্ড থেকে তখন তাড়াতাড়ি কোন জাহাজ ছাড়বার কথা ছিল না। তাই জেনোয়ায় এসে সে জাহাজ ধরলে।
(৭)
কলকাতায় পৌঁছে সে সোজা গ্রেট ইস্টার্ণ হোটেলে গিয়ে উঠল। বাড়ীতে তার অসুবিধা হবে, তাই একেবারে বাড়ী যাওয়াটা সে পছন্দ করে নি। আরও হয় তো কিছু কারণ থাকতে পারে। সে হোটেলে বিশ্রাম করে খাওয়া দাওয়া শেষ করে বাড়ীতে বাপকে দেখতে এল। বাড়ীতে ঢুকেই সামনে বড় ভগ্নীকে দেখে দৌড়ে তার গালে একটা চুমো দিয়ে জিজ্ঞাসা করলে “Where is father?” ভগ্নী ভায়ের চেহারা আর পোশাক পরিচ্ছদ দেখে, তার উপর তার মুখে ইংরেজি বুলি শুনে হতবুদ্ধির মঙ দাড়িয়ে রইল। মা ছেলের আসার শব্দে পাগলিনীর মত দৌড়ে এসে তার গলা ধরে কাঁদতে লাগলেন। ক্রমে মজীদ জানতে পারলে আজ পাঁচ দিন খান বাহাদুর সাহেব মারা গেছেন। মরবার সময় তার মুখের শেষ কথা ছিল “আঃ! বাবা মজীদ।”
(৮)
সকলের অনুরোধে মজীদ সাহেব কলকাতার বাড়ীতেই এখন থাকেন। তবে এখন বাড়ীর ভিতর বার সব বদলে গেছে। বাড়ী খানা চুনকাম করে সাহেব ধরণে সাজান হয়েছে। সমস্ত পুরানো চাকর বাকরের বদলে নতুন নতুন চাকর নিযুক্ত করা হয়েছে। সবাই হিন্দুস্তানি, কেবল খানসামাটা মগ। মা মগের হাতে খান না; কাজেই বাড়ীতে সাবেকের মধ্যে পীরুর মা ঝী আছে।
মজীদ সাহেব “সবুজ সমাজ” নামে একটী সভা স্থাপন করেছেন। কাগজ পত্রে আছে সভার উদ্দেশ্য মুসলমানদের মধ্যে আধুনিক জ্ঞান বিজ্ঞানের আলো চকিয়ে তাদের সকল রকমের উন্নতি সাধন করা। প্রত্যেক রবিবার মজীদ সাহেবের বৈঠকখানায় তার অধিবেশন হয়। “সবুজ সমাজ” নিয়ে মজীদ সাহেব বড় খাটছেন। তার জন্য প্রায়ই বাইরে বাইরে তাকে ঘুরতে ফিরতে হয়। দিন রাত তাঁর অবসর নেই বলেই হয়।
“সবুজ সমাজের রিপোর্ট ইংরেজি বাংলা কাগজে বা’র হয়। অল্প দিনের মধ্যে “সবুজ সমাজের” নাম হিন্দু মুসলমান সকলেরই মুখে শুনতে পাওয়া যাচ্ছে। এই সময়ের মধ্যেই সমাজ যে সমস্ত প্রস্তাব পাশ করেছে, তাতে দেশে বেশ একটা হুলস্থূল প’ড়ে গেছে। তার মধ্যে কয়েকটা হচ্ছে—বাল্য বিবাহ দুর করা, পর্দা উঠান, মাদ্রাসা মক্তব বন্ধ করা, ভিক্ষা দণ্ডনীয় করা, সাহেবী পোশাক চালান, মোল্লা ধ্বংস করা, গান বাজুনা ও থিয়েটার প্রবর্তন।
“সবুজ সমাজের” এক বিশিষ্ট সভ্যের মুখে সভাপতি মজীদ সাহেবর আরও দুই একটা মন্তব্যের কথা শুনেছি, যা এখনও তিনি কয়েকজন সভ্যের অনুরোধে কোন কাগজে প্রকাশ করেন নি। তার মধ্যে হ’চ্ছে—(১) নমায রোযায় মুসলমান সমাজের দারিদ্র্য বাড়ছে, অতএব তার সংস্কার আবশ্যক; (৩) খাদ্য ও পানীয় বিষয়ে হারাম হালাল বলে গোড়ামি করায়, মুসলমানগণের দিন দিন শারীরিক অবনতি হ’চ্ছে; অতএব সে সব শীঘ্র ছাড়া দরকার। “সবুজ সমাজের” সভ্যেরা এগুলি কাজে মেনে নিয়েছেন, তবে মজীদ সাহেব ছাড়া আর কেউ একটা বিশেষ মাংস খেতে এখনও রুচি করে উঠতে পারেন নি। এগুলি কিন্তু ; এখনও একটু গোপনেই চলছে।
স্কুল কলেজের মুসলমান ছাত্র মহলে মজীদ সাহেবের এখন ষোল আনা পসার। মোল্লার, দল যতই “সবুজ সমাজ” আর তার সভ্যদের ওপর কুফরি ফতোয়া বর্ষণ করছে, ততই মজীদ সাহেবের প্রতিপত্তি বেড়ে চলেছে। বাস্তবিক মজীদ সাহেব তরুণদের কাছে এখম মুকুটবিহীন রাজা।
(৯)
মজীদ সাহেবের মা সেকেলে মেয়েমানুষ। তিনি ছেলের এ সমস্ত গৌরবের কোনই সন্ধান রাখেন না। অন্যদিকে ছেলে যে খ্রীষ্টান ধরণে থাকে, খায় দায় এবং আরও দুই চারিটী কথা পীরুর মার মুখে যা শুনেন, তার জন্য একান্ত দুঃখিত। মা বেটায় প্রায়ই দেখা সাক্ষাৎ হয় না। কখনও দেখা হলে তিনি বলেন, “বাবা! যাই কর, মুসলমানি বজায় রেখো, নমায রোযা ছেড়ো না।” মজীদ সাহেব মাকে বুঝিয়ে দেন যে তুরকী, মিসর প্রভৃতি দেশের সব মুসলমান যে ভাবে চলছে তিনিও সেইভাবে চলছেন। মোল্লারা কেবল নিজের স্বার্থের জন্য আছে, আর তিনি দিন রাত মুসলমানদের ভালোর জন্য প্রাণপণে খাটছেন। মা বিয়ের কথা তুলে মজীদ সাহেব বলেন এখন তার বিয়ে করবার সময় নেই। বিশেষ তাঁর লায়েক মেয়ে কোথায় ? তিনি নমায রোযায় বিশ্বাস করেন না কিংবা তিনি মোটেই বিয়ে করবেন না–এ কথা বলে তিনি মাকে চটাতে চান না। কেউ বলে তার একটা মস্ত কারণ এই ছিল যে এই সময় মজীদ সাহেব মা বোনকে ফাঁকি দিয়ে তাঁদের অংশ গ্রাস করতে উকিলের সঙ্গে গোপনে মতলব আঁটছিলেন। আমি মনে করি এসব তার শত্রু পক্ষ মোল্লাদেরই রটান কথা।
ছেলের রাজি-নারাজিতে কি এসে যায় ? মজীদ সাহেবের মা জামাইয়ের সাহায্যে চারিদিকে মেয়ের সন্ধান করতে লাগলেন। অবশেষে-নগরের জমিদারের একমাত্র মেয়ের সঙ্গে ছেলের সম্বন্ধ ঠিক করলেন। ভগ্নীপতির মুখে মজীদ সাহেব জানতে পেলেন তাঁর ভাবিনী বধূ তার পিতার একমাত্র উত্তরাধিকারিণী। বয়স তের, রং উজ্জ্বল শ্যামবর্ণ। তের আর শ্যামবর্ণ—এই দুয়ে মজীদ সাহেবের আপত্তি ছিল; কিন্তু প্রকাণ্ড জমিদারি যখন বউয়ের সঙ্গে পাওয়া যাবে, তখন মজীদের মা ছেলের নিকট বিয়ের কথা পাড়তেই একটু “না, না” করার পরেই মজীদ সাহেব রাজি হয়ে গেলেন।
“সবুজ সমাজে”র বন্ধুরা এই বাল্য বিবাহের কথা উঠালে মজীদ সাহেব বুঝাতে চেষ্টা করলেন যে এর ভিতর একটা অর্থ আছে। বাইরের লোকে বুঝলে শুধু অর্থ। কিন্তু লোকের কথায় মজীদ সাহেবের কি এসে যায় ?
(১০)
বিয়ে কলকাতাতেই হচ্ছে। কন্যা-পক্ষ একটা বড় বাড়ী ভাড়া নিয়েছেন। বিয়ের দিন ব্যাঙ বাজিয়ে বরযাত্রীর মটর গাড়ীর বহর দিয়ে ধুমধামের সঙ্গে মজীদ সাহেব বিয়ে বাড়ীতে এলেন। অভ্যর্থনা ও খাওয়া দাওয়া নবাবী কেতায় হ’ল। এখন বিয়ে পড়ান বাকী। বিশ হাজার টাকা দেন মোহর ঠিক হয়েছে, কাবীন নামাও লেখা হয়েছে। কন্যার পক্ষে উকীল ও সাক্ষী মঙ্গলসে হাজির। মোল্লা সাহেবও “শাদী” পড়াতে প্রস্তুত। এমন সময়ে সশব্দে একখানি মোটর গাড়ী বাড়ীর গেটে থামল। ঝড় বেগে একজন মেম গাড়ীথেকে নেমে মজলিসে এসে দাঁড়ালেন। দাড়িয়ে তিনি তীব্র দৃষ্টিতে একবার সভার চারিদিকে চেয়ে দেখলেন। তারপর বাঘের মত লাফ দিয়ে মজীদ সাহেবের সামনে গিয়ে তাঁর হাত ধরে এক টান দিয়ে বললেন “You have turned Musalman and are again going to marry! What nonsense! Come away!” (তুমি মুসলমান হয়েছ! আবার বিয়ে করতে যাচ্ছি! কি বোকামি! চলে এস)। মজীদ সাহেব মন্ত্রমুগ্ধের মত মেমের সঙ্গে সঙ্গে উঠলেন। মেম তাকে টেনে নিয়ে মোটরে বসিয়ে বিদ্যুদ্বেগে গাড়ী ছুটিয়ে দিলেন। সভার লোক ভেবা চেকা মেরে তাকিয়ে রইল। সকলের মুখে এক কথা “এ কে? এ কি হল ?” যে মোল্লা সাহেব বিয়ে পড়াতে এসেছিলেন, তিনি মুচকে হেসে বললেন, “আব কলাঈ খুল গয়ী।”

প্রথম দৃশ্য।
স্থান-বাগদাদ নগরের রাজপথ।
খলীফা হারুনুর রশীদ আজ খোশবাগে যাইতেছেন। সঙ্গে বেগম যোবেদা খাতুন। উভয় পার্শ্বে খোলা তলোয়ার হাতে খোজাগণ। রাজপথের দুই ধারে রাজপ্রাসাদ হইতে উপবন পর্যন্ত বসোনার সপুষ্প গোলাপ তরু সারি সারি সজ্জিত। গোলাপ বর্ণ মখমলে সমস্ত পথ মন্ডিত। দক্ষিণ বামে গৃহে প্রাচীরসমূহ গোলাপী রঙ্গে রঞ্জিত।
অগ্রে আরব্য ঘোটক পৃষ্ঠে খলীফা, পশ্চাৎ মহিষী। রাজাজ্ঞায় পথ জন-প্রাণি-শূন্য। কোথা হইতে পাগল বহলূল আসিল। বহলূল ধীরে ধীরে খলীফার দিকে অগ্রসর হইতে লাগিল।
কেহ বলে বহলূল পাগল। কেহ বলে কামেল -পীর। বিশেষতঃ রাজ-অন্তঃপুরে তাহার অব্যাহত গতি। কেহ বাধা দিল না। প্রধান শরীর-রক্ষক একবার খলীফার মুখের দিকে তাকাইল। খলীফা বলিলেন,“আসিতে দেও।”
বহলূল অগ্রসর হইয়া বলিল, “ওগো! বেহেশত কিনিবে?
“কত দাম?”
“লাখ টাকা।”
“কই তোমার বেহেশত?”
বহল ল কম্বলের ভিতর হইতে হিজিবিজি আঁকা একখানি মলিন কাগজ বাহির করিল।
খলীফা অবজ্ঞার হাসি হাসিয়া বলিলেন, “যাও পাগল ! এ তোমার পাগলামি করিবার সময় নয়।”
বহলূল সরিয়া গেল। কাগজখানি লইয়া বেগমের কাছে ধরিল। বেগম দ্বিরুক্তি না করিয়া গলা হইতে হীরার হার খুলিয়া বহলূলের হাতে দিলেন। বহলূল চলিয়া গেল।
দ্বিতীয় দৃশ্য।
স্থান—বাগদাদের আদালত গৃহ।
সময়—সেইদিন মধ্যাহ্ন।
বাগদাদের আদালতে আর কখন বুঝি এত লোক জমে নাই। সকলেই প্রায় কাঙ্গাল গরীব। তাহারা এখানে কেন? এতক্ষণ ভিক্ষা করিলে তাহাদের দু’পয়সা রোজগার হইত। কিজন্য সকলে সজল নেত্রে বসিয়া আছে ? আজ ‘আলী হসন সওদাগরের বিচারের রায় প্রকাশিত হইবে। এমন দিন ছিল যখন প্রত্যেক বেলায় ‘আ’লী হসনের দস্তরখানে হাজার লোক বসিত। দানের জন্য আজ ‘আলী হসন ঋণী। দেনাও কম নয়, লাখ টাকা। শহরে এমন আমীর ওমরা, এমন গরীব দুঃখী ছিল না, যে একবার ‘আলী হসনের পোলাও-কোৰ্ম্মার আস্বাদ গ্রহণ করে নাই। আলী হসনের ধনী বন্ধুগণ আজ কোথায় ? অমন একটা অপব্যয়ী দেনাদার দেউলিয়ার সহিত সম্পর্ক রাখাটা লজ্জার কথা! তাই তাহারা কেহ আসে নাই। আসিয়াছে কেবল কতকগুলি লোক–যাহাদের হৃদয় ব্যতীত আর কোনও ধন নাই। তাহারা কি দিবে? দু’ফোঁটা চোখের জল বইত নয় ! দুনিয়ায় তাহার মূল্য কি? কাযিয়ুল কোয্যাত রায় প্রকাশ করিলেন। দেনার দায়ে ‘আলী হসনের কারাদণ্ড। গরীব দুঃখী হাহাকার করিয়া উঠিল।
জনতার মধ্য হইতে কে চীৎকার করিয়া বলিল, “দোহাই আল্লার! দন্ড মাফ –আমি টাকা দিব।” সকলের নজর সেই দিকে গেল। এ যে বহলূল পাগল ! ‘আলী হসন খালাস।
তৃতীয় দৃশ্য।
স্থান-বাগদাদের রাজ অন্তঃপুরের একটি প্রকোষ্ঠ।
সময়—সেই দিন রাত্রি।
রাজপুরী কোলাহল-শূন্য। শয়ন-প্রকোষ্ঠে খলীফা ও মহিষী। অন্য কেহ নাই। স্বর্ণনির্মিত শামা’দানে একটী কপূরের বাতি স্থির আলোক দিতেছে। এক কোণে একটী ভারতবর্ষজাত আগরের বাতি সুগন্ধ ছড়াইতেছে। খলীফা বলিতেছেন, “বেগম, তোমার মত নির্ব্বোধ ত দেখি নাই। কি বলিয়া তুমি লাখ টাকার হীরার হার দিয়া একটা পচা কাগজ কিনিলে !”
বেগম। জাহাঁপনা, আমি কাগজ কিনি নাই, বেহেশত কিনিয়াছি।
খলীফা। বলল একটা পাগল! আর তুমি তারও বাড়া।
বেগম। হইতে পারে। আমি কিন্তু বহলূলকে সত্যবাদী বলিয়া জানি।
খলীফা। সে একটা মস্ত জুয়াচোর।
বেগম। সে যাহা হউক, আমি কিন্তু সরল বিশ্বাসে তাহাকে হার দিয়াছি। আল্লাহ আমার দিল্ দেখিবেন।
খলীফা। তোমাদের মেয়ে লোকের বুদ্ধিই এই প্রকার। আমি আর তোমার সহিত বৃথা বাক্য ব্যয় করিতে চাহি না।
কথোপকথন থামিল।
রাজপুরীতে হাহাকার পড়িয়া গিয়াছে। রাজ্ঞী যোবেদা খাতুন আর নাই। খলীফাও কঁদিতেছেন। তাহাকে সান্ত্বনা করে কে? মৃত দেহ সমাধিস্থ হইল। খলীফা বলিলেন, “কবর খোড়। আমি একবার রাণীর মুখখানি দেখিয়া লই।”
খলীফার আদেশ। কবর খোঁড়া হইল।
খলীফা করে নামিলেন। কিন্তু লাশ নাই। কবরে বড় এক সুড়ঙ্গ। তিনি সুড়ঙ্গ পথে চলিলেন।
কোথায় সুড়ঙ্গ? এ যে প্রশস্ত মাঠ! সেখানে অসংখ্য ফুলের গাছ। পাখীর মধুর কাকলীতে ঘাসগুলি পৰ্যন্ত যেন আনন্দ-হিল্লোলে নাচিতেছে। তাহার উপর আবার মৃদু মধুর সমীরণ। এমন ফুলগাছ, এমন বাতাস তিনি ত কখন দেখেন নাই, শুনেন নাই, অনুভব করেন নাই। কিন্তু তাহার চিত্তে আনন্দ কোথায় ? যোবেদা যে নাই।
ক্রমে একটা বালাখানা। পৃথিবীর রাজা তিনি, তবুও সেই বালাখানার শোভা দাড়াইয়া দেখিতে লাগিলেন।
ঐ যে যোবেদা ! ঐ যে প্রাণের যোবেদা! জানালার নীচে দাড়াইয়া তাহার দিকে চাহিয়া আছেন।
খলীফা আনন্দে দৌড়িয়া ভিতরে প্রবেশ করিতে গেলেন। দরোয়ান বাধা দিল। খলীফার রাগ হইল। কিন্তু তিনি এখানে কে? অনুনয় করিয়া বলিলেন, “আমার সমস্ত রাজত্ব তোমাকে দিব, আমার বেগমের নিকটে আমাকে যাইতে দাও।” নিষ্ঠুর সে। তাঁহার কথায় কর্ণপাত করিল না। খলীফা কাঁদিয়া বলিলেন, “রাণী, তুমি আমায় ভিতরে লইয়া যাও।”
উত্তর হইল, “জাহাপনা! এই সেই আমার স্বর্গ, যাহা আমি হারের বদলে কিনিয়াছি। এখানে অন্যের আসিবার অধিকার নাই।”
খলীফা কাতর ভাবে কাঁদিয়া উঠিলেন। ঘুম ভাঙ্গিয়া গেল। পার্শ্বে রাণী নিদ্রা যাইতেছেন। মাথার বালিশ চোখের জলে ভিজিয়া গিয়াছে। খলীফা বলিয়া উঠিলেন, “লা-হওলা ওলা কুউওতা ইল্লা বিল্লাহি ‘আলিয়িল ‘আয্বীম, !”[1]
তখন ভোর হইয়াছে। সিংহদরজায় নহবৎ বাজিতেছে। চারিদিকে সুস্বর পাখী গান করিতেছে। কর্পূরের বাতি নিভিয়া গিয়াছে। আগরের বাতি পুড়িয়া গিয়াছে। কিন্তু তখনও একটা সুগন্ধ ঘরময় ভাসিয়া বেড়াইতেছে।
খলীফা ডাকিলেন, “মসরূর।”
“জাহাপনা! গোলাম হাজির।”
“যাও। বহলূলকে রাজসভায় লইয়া আইস।”
চতুর্থ দৃশ্য।
স্থান—খলীফার দরকার।
সময়-পরদিন প্রাতঃকাল।
খলীফা সিংহাসনে বসিয়া আছেন। চারিদিকে উষীর নাষির উপবিষ্ট।
এমন সময় বলল আসিয়া উপস্থিত। খলীফা বলিলেন, “এস বহলূল, এস, এখানে বস।”
বহলূল। কি গো ! কি জন্য ডাকিয়াছ। গর্দান লইবে নাকি? তোমাদের ত ঐ কাজ। হি-হি-হি।
খলীফা। না, বহলূল ! তুমি বেহেশত বিক্রয় করিবে ? বলল। না, গো না! তোমার বাদশাহী দিলেও না
খলীফা। তবে কিসে পাওয়া যায় ?
বহলূল। সরল বিশ্বাসে। আমি যাই।
(বহলূলের প্রস্থান)
________________________
[1] আরবী-“উন্নত মহান ঈশ্বর ব্যতীত কাহারও কোন অধিকার, কোন শক্তি নাই।” মুসলমানগণ দুঃস্বপ্ন দেখিলে কিংবা কোন অমঙ্গল ব্যাপার উপস্থিত হইলে ইহা বলিয়া থাকেন। হাই তুলিবার সময়েও ইহা উক্ত হইয়া থাকে।

(১)
রহীম বখশ খাঁ পঞ্জাবী পাঠান। যুদ্ধই তাহার পৈতৃক পেশা। এবার তিন মাসের ছুটি পাইয়া সে বাড়ীতে আছে। কত শীঘ্র ছুটির দিনগুলি চলিয়া যাইতেছে। দিনগুলির কি ডানা আছে, না ছুটির সময়ে ঘড়ির কাটা ঘোড়ার মত ছুটিয়া যায়? তাই সে মধ্যে মধ্যে ভাবে।
ছুটির তখনও চারি সপ্তাহ বাকি। হঠাৎ সরকার হইতে জরুরি তার আসিল, তাহাকে সেই দিনই রওয়ানা হইতে হইবে। সে বুঝিল কোথায় লড়াই বাধিয়াছে, তাই এমন খাড়া তলব।
সে কতবার লড়াইতে গিয়াছে। দুএকবার জখমও হইয়াছে। এবারও লড়াইতে যাইবে—তাহাতে আর দুঃখ কি ? কিন্তু তার ছয় বছরের মেয়েটী আজ কিছুতেই তার কাছ ছাড়া হইতেছে না। পাঁচ ক্রোশ পথ হাঁটিয়া রেলওয়ে স্টশনে যাইতে হইবে, তিন ঘণ্টা মাত্র সময় আছে। তবুও মেয়েটা বাপকে ছাড়িতে চায় না। সে তাহার ছোট হাতের মুঠায় বাপের আঙ্গুল প্রাণপণে চাপিয়া ধরিয়া দাড়াইয়া আছে। কাল সে বাপকে জিজ্ঞাসা করিয়াছিল, “আব্বাজান, তোমার আর কত দিন ছুটি আছে ?” বাপ তাহার হাত পায়ের আঙ্গুল গণিয়া কের আবার এক হাতের আঙ্গুল গণিয়া তাপর হাতের মাঝখানের আঙ্গুল ধরিয়া বলিয়া ছিল, “এত দিন।” আজ আবার বাপ কেন যাইবে—রহীম মেয়েকে বুঝাইতে পারিল না। সে কতবার সম্মুখ যুদ্ধে সঙ্গীনের খোঁচায় শত্রুকে হটাইয়া দিয়াছে। কিন্তু আজ মেয়ের মুঠা হইতে সে তাহার আঙ্গুল টানিয়া লইতে পারিল না। সে আজ হার মানিয়াছে।
লড়াইয়ে সে কতবার শত্রুর লাইন ভেদ করিয়া চলিয়া আসিয়াছে। কখনও সে যুদ্ধে বুদ্ধিহারা হয় নাই। এখন কিন্তু সে কি করিবে বুঝিয়া উঠিতে পারিতেছিল না। তাহার মাথাটা আজ বড়ই গুলাইয়া যাইতে ছিল। এমন সময়ে তাহার স্ত্রী মেয়েকে জোর করিয়া কোলে তুলিয়া লইল। মেয়েটী রাগে কাঁদিতে লাগিল। রহীম তাহাকে বুঝাইল, শীঘ্রই সে লড়াই হইতে ঘরে ফিরিবে এবং রোজ রোজ তার নামে একখানি চিঠী দিবে।
আর দাঁড়াইবার সময় ছিল না। রহীম বাহির হইয়া পড়িল। মেয়ে চেঁচাইয়া বলিল, “তবে আব্বাজান, জলদি বাড়ী ফিরিবে ত?” রহীম শুধু বলিল, “হুঁ”। পিছন ফিরাইয়া তাকাইতে তাহার সাহস হইল না।
(২)
মেয়েটী বাড়ীর কাছের ডাকঘরে রোজই যায়, যদি তাহার বাপের পত্র আসিয়া থাকে। কোন দিন সে পত্র পায়, কোন দিন পায় না। যে দিন সে তাহার আব্বাজানের চিঠী পায়, সে দিন তার কি খুশী! সে তাহার বাপের চিঠী কিছুতেই কাছ ছাড়া করে না। শুইবার সময় বালিশের নীচে রাখিয়া শোয়। যে দিন ডাকঘরের মুনশীজী বলেন, “না, তোমার বাপের চিঠী নাই।” সে দিন বেচারী মুখখানি কাল করিয়া ঘরে ফিরিয়া আসে। সে খালি তার মাকে জিজ্ঞাসা করে, “আম্মাজান, বাপ রোজ চিঠী পাঠায় না কেন ?” সে কি জানিবে যুদ্ধক্ষেত্রে সিপাহীকে কি রকম কাজ করিতে হয়।
দুই মাস কাটিয়া গিয়াছে। এবার এক সপ্তাহ রহীমের আর কোন চিঠী পত্র নাই। মেয়েটা রোজ রোজ ডাকঘরে গিয়া হতাশ হইয়া ফিরিয়া আসে। তাহার সদা প্রফুল্ল মুখখানি বাদলার আকাশের মত মলিন গম্ভার। এক সপ্তাহ পরে একখানি পত্র আসিল-রহীমের স্ত্রীর নামে। এত দিন পরে বাপের চিঠী ! এ যেন রোজার পরে ঈদের নূতন চাঁদ। মেয়েটা হাসিতে হাসিতে দৌড়িয়া মায়ের কাছে আসিল। রহীমের স্ত্রী ত্রস্ত হইয়া পত্রখানি হাতে লইল। শিরোনামায় অন্যের হাতের লেখা দেখিয়া একটা অজানা ভয়ে তাহার বুকখানা কাঁপিয়া উঠিল। স্বামী ছাড়া কেহ কখনও তাহাকে পত্র লেখে না। এ কাহার চিঠী ? ইহাতে কিসের খবর ? কম্পিত হস্তে লেফাফাখানা খুলিয়া সে যাহা পড়িল, তাহাতে যেন তাহার মাথায় বাজ পড়িল। সিপাহীর স্ত্রী হইলেও সে এত শীঘ্র ইহার জন্য প্রস্তুত ছিল না। সে মাটির উপর বসিয়া পড়িল। তাহার মাথা ঘুরিতে লাগিল। সমস্ত সংসার যেন তাহার চক্ষের সম্মুখ হইতে মুছিয়া গিয়াছে। মেয়েটা কিছুই বুঝিতে না পারিয়া হতবুদ্ধি হইয়া দাঁড়াইয়া রহিল। সে ভাবিয়া উঠিতে পারিল না, পত্রে কি লেখা আছে। একটু পরে রহীমের স্ত্রী মেয়েকে বুকে টানিয়া লইয়া তাহাকে গাঢ়ভাবে বুকে চাপিয়া ধরিল। এতক্ষণ মেয়েটী সাহস করিয়া মাকে কিছু জিজ্ঞাসা করিতে পারে নাই। এখন বলিল, “আম্মাজান, তুমি অমন কর কেন? আব্বাজান কবে বাড়ী আসিবে?” রহীমের স্ত্রীর কণ্ঠ রুদ্ধ হইয়া গিয়াছিল। সে কিছু বলিতে পারিল না। কেবল মেয়ের কপালে চুমা দিয়া একটী দীর্ঘ নিশ্বাস ত্যাগ করিল।
(৩)
মেয়েটী তবুও রোজ ডাকঘরে যায়। আর রোজই মলিন মুখে খালি হাতে ফিরিয়া আসে। একদিন সে তার নামে একখানি চিঠী পাইল। আজ সে কত খুশী। হাসিতে হাসিতে মাকে বলিল, “আম্মাজান, আবা আমাকে চিঠী লিখিয়াছে। আচ্ছা আম্মাজান, আব্বা এত দেরী করিয়া চিঠী লেখে কেন ? এবার আব্বা বাড়ী আসিলে আমি আর আব্বার কাছে যাইব না, রাগ করিয়া থাকিব।” মা পত্রখানি ধীরভাবে হাতে লইল। সে জানিত পত্রখানি কাহার লেখা। পত্রখানি মেয়েকে পড়িয়া শুনাইল
বেহেশত হইতে
জানের পেয়ারী,                                                                তারিখ—-
তোমরা আমার বহুত বহুত দোআ জানিবে। আমি দুনিয়া ছাড়িয়া এখানে আসিয়াছি। আমার লড়াই শেষ হইয়া গিয়াছে। এখানে আমার এক দোস্ত আছেন। তিনি আমাকে কত ভালবাসেন। তিনি আমাকে ছাড়িয়া দিতে চান না। আমি তোমাদের ওখানে গিয়া বা কি করিব ? সেখানে কত কষ্ট, কত দুঃখ! এখানে কত সুখ, কত আনন্দ! পেয়ারী, এই আমার শেষ চিঠী। যদি তোমরা নেকবখত হও, একদিন আমার কাছে আসিবে। এখানে আসিলে আর আমাদের ছাড়াছাড়ি হইবে না। আমরা সকলে গলায় গলায় আমাদের এই দোস্তের বাড়ীতে থাকিব। আমাদের কোনও ভাবনা চিন্তা দুঃখ কষ্ট থাকিবে না। আমি আরামে আছি। তোমাদের কোনও চিঠী লিখিবার দরকার নাই। আমি এখান হইতে তোমাদের সকল খবর পাইতেছি। ইতি
আশীর্বাদক
রহীম বখশ খাঁ মরহুম মগফূর।
মেয়ে সকল কথা বুঝিতে পারিল না। মা বুঝাইয়া দিল। মেয়ে যখন জানিল বাপ আর আসিবে না, তখন সে মায়ের চিবুকখানি ধরিয়া বলিল, “আম্মাজান, আব্বাজানকে আসিতে বল, আমি আর রাগ করিয়া থাকিব না।” মা অন্য দিকে মুখ ফিরাইয়া চোখে হাত দিয়া রহিল।

(বিজ্ঞানের খিচুড়ি)
ভবিষ্যতের ভাবনা ভাবাই হ’ল জ্ঞানীর কাজ। পিঁপড়ে মৌমাছি পর্যন্ত যখন ভবিষ্যতের জন্য ব্যতিব্যস্ত, তখন মানুষের কথা বলাই বাহুল্য। ফকীর সন্ন্যাসী যে ঘর বাড়ী ছেড়ে আহার নিদ্রা ভুলে, পাহাড়ে জঙ্গলে চোখ বুঁজে বসে থাকে, সেটা যদি নিতান্ত গঞ্জিকার কৃপায় না হয়, তবে বল্‌তে হ’বে ভবিষ্যতের ভাবনা ভেবে। সমস্ত জীব জন্তুর দুটো চোখ সামনে থাকবার মানে হ’ল ভবিষ্যতের দিকে যেন নজর থাকে। অতীতের ভাবনা ভেবে কোন লাভ নেই। পণ্ডিতেরা ত বলে গেছেন “গতস্য শোচনা নাস্তি।” আর বর্তমান সে ত নেই বলেই হয়। এই যেটা বৰ্তমান, সেটা এই কথা বলতে বলতে অতীত হয়ে গেল। কাজেই নদীর তরঙ্গ গণ আর বর্তমানের চিন্তা করা সমানই অনর্থক। ভবিষ্যৎটা হচ্ছে আসল জিনিস। সেটা কখন শেষ হয় না। তাই ভবিষ্যতের মানব কেমন হবে সেটা একবার ভেবে দেখা যাক।
বলছি অতীতের ভাবনা ভেবে কোন লাভ নেই। কিন্তু অতীতকে অগ্রাহ্য করা চলে না। অতি হচ্ছে বুনিয়াদ, আর ভবিষ্যৎ হ’চ্ছে উপরের গঠন। ভবিষ্যৎকে বুঝতে হলে অতীত দিয়েই বুঝতে হবে। ভবিষ্যতের মানুষ কেমন হবে জানতে গেলে, মানুষের অতীত কাহিনী একটু আলোচনা করা দরকার।
আজকাল প্রমাণ ছাড়া কেউ কোন কথা শুনতে চান না। কিন্তু প্রমাণ যে কোন জিনিসটা, সেইটে হচ্ছে একটা মহাতকের বিষয়। কেউ ধৰ্ম্মের প্রমাণকে সবচেয়ে ভ্রান্ত ও অকাট্য প্রমাণ মনে করেন। কেউ বলেন, বিজ্ঞানের প্রমাণই সেরা প্রমাণ! তার উপর আর কোনও প্রমাণ নেই। এ ক্ষেত্রে আমার কথা এই যে, যখন এটা তারহীন টেলিগ্রাফ ও এয়ারোপ্লেন জেপেলিনের যুগ, তখন বিজ্ঞানের প্রমাণকেই বড় আসন দিতে হবে। অন্য পক্ষে শাস্ত্রকে অমান্য করলে চলবে না। যখন দরকার হবে তখন শাস্ত্রীয় প্রমাণও বিজ্ঞানের সহচর রূপে আসবে। আমার এই নিবন্ধে আমি দুকুল রক্ষা করে চল্‌তেই চেষ্টা করব। এখন
সুবৰ্ণসদৃশং পুষ্পং ফলে রত্নং ভবিষ্যতি ।
আশয়া সেবিতস্তরুঃ ফলেন ঝনঝনায়তে।।
না হ’লেই বাঁচি।
অতীত যুগের অর্থাৎ বহু কোটি বৎসরের আগে মানুষ ছিল কেমন ? বিজ্ঞান বলে, ওরাংওটান বা শিম্পাঞ্জী শ্রেণীর এক রকম জীব। সমস্ত গায়ে বড় বড় লোম। হাত দুটো প্রায় পায়ের সমান লম্বা। গাছের ডাল কিংবা পাহাড়ের গর্ত বাসস্থান। ফলমূল পাতা প্রধান আহার। আঃ উঃ হাঃ এই ধরণের শব্দ গুলিই ভাষা। হাত পায়ের ইশারা অনেক সময় ভাষার অভাব দূর করে। এই রকম এক জীব ছিল মানুষের পূর্বপুরুষ। এই হ’ল বিজ্ঞানের সিদ্ধান্ত।
এর শাস্ত্রীয় প্রমাণও আছে। রামায়ণে আছে, ত্রেতা যুগে রামচন্দ্র বানর-সৈন্য নিয়ে যুদ্ধ করেছিলেন। এখানকার পণ্ডিতে বলেন, বানর কি, না অসভ্য জাতি। ‘আমি সে কথা শুনতে চাই নে। যখন সেই সকল বানরের লেজের কথা রামায়ণে মহর্ষি বাল্মীকি
স্পষ্ট করে বলে গেছেন, তখন সেটা অস্বীকার করা চলে না। তা হলে রামায়ণ থেকে প্রমাণ হ’ল যে, বিজ্ঞানের নরপিতাই ক্রমে সভ্য হয়ে ত্রেতাযুগে দু’ পায়ে হাঁটুতে আর কথা বলতে শিখেছিল, যদিও লেজটা তখনও সমূলে বিনষ্ট হয় নি।
দেখুন প্রথমে আমরা ছেলেপুলেদিগকে একটু দুরন্ত দেখিলে বলি, ছোঁড়াটা একেবারে বাঁদর। তখন আমরা অবশ্য ভাবি না যে, আমরা পূর্বপুরুষেরই নাম কীর্তন করছি। সাহেবরাও অনেক সময়ে পূর্বপুরুষের নামে আমাদিগকে আদর করে বান্দর লোগ বলে থাকেন।
আরও কতকগুলি মূল্যবান প্রমাণ আমি সংগ্রহ করেছি। তবে ইউরোপ আমেরিকার কোন জর্ণালে ছাপা হবে, বা জানাতে হবে, আজও তা নিশ্চয় করতে পারি নি। আর বাংলা কাগজে বেরুলে কেই বা বুঝবে, আর কেইবা আদর করবে, ভেবে বাংলা কাগজে তা প্রকাশ করি নি। কারণ, উলুবনে মুক্ত ছড়ান বিজ্ঞদের নিষেধ। তবে আজ এই বিদ্বজ্জনপ্ররিত মজলিসে আপনাদের সামনে সেগুলি প্রকাশ করতে আমার কোনও আপত্তি নেই।
দেখুন, আমরা নিতান্ত রাগলে বংশদণ্ড বা বংশশাখা ব্যবহার করি। ওরাংওটান নাকি রাগলে গাছের ডাল ভেঙে আততায়ীকে ছুড়ে ছুড়ে মারে। কোনও অস্ত্র না পেলে আমরা অন্ততঃপক্ষে আঁচড়ে কামড়ে দি। এটিও একটি বলবৎ প্রমাণ। তার পর দেখুন, আমরা ফরাশ, তাকিয়া, গদি ছেড়ে কাষ্ঠাসনের অধিক পক্ষপাতী। ইহাতে শাখামৃগের সহিত আমাদের একত্ব নিঃসন্দেহ প্রমাণিত হয়। আরও দেখুন, আমরা ফলমূল বেশী পছন্দ করি। তার মধ্যে কদলা আবার অনেকের বিশেষ প্রিয়। বলুন এগুলি আমাদের বৈজ্ঞানিক অর্থাৎ বিজ্ঞানসম্মত (আজকাল ইক প্রত্যয় যোগে অনেক নতুন শব্দ হচ্ছে, যথা রাজনীতিক, সাহিত্যিক ইত্যাদি) পূর্বপুরুষগণের আচারের পক্ষপাতিত্ব কিনা? তার পর সর্বাপেক্ষা অকাট্য প্রমাণ এই যে, আমাদের আৰ্য পূর্বপুরুষগণ ৫০ বৎসরের বেশী বয়স হলে বনে যেতেন। সেখানে গিয়ে ফল মূল পাতা খেয়ে কাটাতেন। পূর্বপুরুষের প্রতি মমতাই যে এর একমাত্র কারণ, তা কে না বল্‌বে ? তা না হলে এমন সোনার ভারত ছেড়ে ভারচ্ছাড়া সাহেব সুবোরা হোম হোম সুইট হোম !!! ব’লে কোথাকার ঠাণ্ডা হিম-কনকনে দেশের জন্য হাহুতাশ করেন! এখন বোধ হয় বুঝতে পারলেন, বক্তিয়ার খিলজির মত কখনও কখনও কেউ যে আজানুলম্বিত বাহু হয়ে থাকে, সেটা অস্বাভাবিক নয়, বরং সেটা খুবই স্বাভাবিক।
মানবের পূর্ব্বপুরুষ সম্বন্ধে যথেষ্ট প্রমাণ পেলেন। এখন ভবিষ্যতের মানুষ কেমন হবে, দেখা যাক, এই অতীতের মানুষ থেকে তার কিছু প্রমাণ পাওয়া যায় কি না। এটা বুঝতে গেলে একটু মাথা ঘামাবার দরকার হবে। প্রথমে দেখতে হবে, কিরূপে সেই চতুস্ত জব এই জীবশ্রেষ্ঠ দ্বিপদ দ্বিহস্ত জীবে পরিণত হল।
যখন আমাদের বৈজ্ঞানিক পূর্বপুরুষগণ ডালে ডালে বাস করতেন, তখন হাত পা চারিটিরই বিশেষ দরকার হত। মধ্যে মধ্যে লেজেরও আবশ্যকতা পড়ে যেত। তার পর যখন যুগ-পরিবহনের সঙ্গে সঙ্গে গাছ পালা কম হয়ে গেল, যে গাছ পালা এখন কয়লা রূপে পরিণত হয়েছে, তখন তারা মাটিতেই চলা ফেরা করতে বাধ্য হ’ল। মাটিতে চলতে চলতে পা যেমন মজবুত ও মাংসল হয়ে এল, হাতও তেমনি সরু আর ছোট হয়ে গেল। লেজের দরকার না থাকায় সেটাও ছোট হয়ে গেল। তখন glacial period বরফ যুগ। সেই বরফের উপর ঘেঁসড়াতে ঘেঁসড়াতে যেটুকু লেজ ছিল, সেটা একেবারে লোপ পেলে। তার পর শুকনা কাঠ ঘতে ঘসূতে যখন আগুন তৈরি করতে তারা শিখলে, আর আগুনে পুড়িয়ে ঝলসে খেতে আরম্ভ করলে, তখন দাঁতও সরু তীক্ষ্ণ থেকে ক্রমে চওড়া হয়ে গেল। তারপর শীত বর্ষা থেকে বাঁচবার জন্য যখন তারা গাছের ছাল বা জন্তুর চামড়া ব্যবহার করতে লাগল, তখন লোমের আর দরকার থলি না। কাজেই সেটা ছোট, সরু বা ক্রমে লুপ্ত হয়ে গেল। এই রকম করে ক্রমে ক্রমে আমাদের এই সভ্য ভব্য জীবের আবির্ভাব হ’ল। এটা যে দুই এক হাজার বৎসরে হয়েছে তা নয়।
বহু হাজার বৎসরে এই পরিবর্তন হয়েছে। আপনারা দেখলেন, এই পরিবর্তনের গোড়ায় হচ্ছে প্রকৃতির মিতব্যয়িতা। প্রকৃতি যখন দেখেন কোন জিনিসের দরকার নেই, ক্রমে ক্রমে সেটির অস্তিত্ব থাকে না। প্রকৃতিতে ফাজিল জিনিস একটিও দেখতে পাবেন না। আরও আপনারা দেখলেন, যখন যেটি আবশ্যক, প্রকৃতি তখন সেটি যোগাড় করে দিতে বেশ মজবুত। আরও একটা জিনিস দেখবার বিষয় যে, প্রকৃতি তাড়াতাড়ি কোন জিনিস তৈরী করা মোটেই পছন্দ করেন না। প্রকৃতি সমস্তই ধীরে অথচ নিশ্চিত ভাবে করে থাকেন।
এখন প্রকৃতির এই রীতি দেখে ভাবী কালের মানুষ কেমন হবে, অনুমান করা যাক।
কালিদাস না কি বাণীর মুখ থেকে বন্দনা আরম্ভ করে ছিলেন, তাই কুস্থানে তাঁর অপঘাত মৃত্যু হয়। তাই আমি এই নর-দেবতার ভবিষ্যৎ মূৰ্ত্তি বর্ণনা করতে পা থেকেই শুরু করব।
আগে লোকে দশ বিশ ক্রোশ অনায়াসে চলে যেত। তাদের পায়ের জোরও ছিল কম নয়। এখন পায়ে হাটা একটা নিতান্ত চাষাড়ে ব্যাপার ; যার পয়সা নেই, সেই হাটে ; ভাগ্যবান পুরুষ মাটিতে বড় একটা পা দেন না। যানের সংখ্যা দেখুন, ডাঙ্গায়–গোরুর গাড়ী, ঘোড়ার গাড়ী, রেলের গাড়ী, মোটর গাড়ী, দু-চাকার গাড়ী, তিনচাকার গাড়ী, মোটর সাইকেল, ঘোড়া, উট, হাতী, খচ্চর, চমরী; জলে-নৌকা, স্টীমার, ভাসা জাহাজ, ডুবে জাহাজ ; আকাশে-বাইপ্লেন, মনোপ্লেন, জেপিলিন। পরে আরও কত কি হবে। কাজেই পায়ের ব্যবহার না থাকায় পা শুকিয়ে গিয়ে, পরে ষাড়ের বাটের মত কিংবা ছাগলের গলার ঘুণ্টির মত দুটো নাম মাত্র জিনিস হয়ে থাকবে।
এখন হাতের কথা। পূর্বে যে সকল জিনিস হাতে গড়তে হত, এখন সে সব কলেই হচ্ছে। লাঙল চষা, ধান কাটা, ধান ভানা, কাপড় বোনা, কাপড় কাচা, সূতা কাটা, সেলাই করা, লেখা,-এমন কি লোক খুন করা পৰ্য্যন্ত কলে হচ্ছে। কাজেই উৰ্দ্ধবাহু মুনির হাতের মত হাত দুটোও শুকিয়ে গিয়ে পায়ের দশা পাবে। তবে কল চালাবার জন্য হাতের আঙুল ক’টা খুব বড় আর জোৱাল হবে।
এখন মুখ আর পেট। সমস্ত দুনিয়াটাকে চালাচ্চে কে ? এর যদি খাঁটি তথ্য জানতে চান, তবে শুনুন। যদি এই পেট জিনিসটা না থাকত, তবে সংসার করবার এত ঝক্কি থাকত না। সংসারই থাকত না। সকলেই জ্ঞানী, গুণী, পরমধাৰ্ম্মিক, যোগী ঋষি হয়ে যেত। পৃথিবীর যত বড় বড় লড়াই হয়েছে, তা প্রায় পেট নিয়ে। দেখুন, সেই সত্য যুগের দেবাসুরের যুদ্ধ থেকে একালের য়ুরোপের হালের লড়াইয়ের গোড়ায় এই এক জিনিস। কিন্তু ভবিষ্যতের মানুষের পেট থাকবে না, পেটের চিন্তাও থাকবে না। খাওয়ার জন্য কত যোগাড় যন্ত্র ! আবার সেই খাওয়াতেও কত ঝঞ্ঝাট—চিবাও, গেল, হজম কর, তারপর তার সার জিনিস শরীরে লাগাও, অসার জিনিস শরীরের দুই দোর দিয়ে বার করে ফেল! কত হাঙ্গামা ! বিজ্ঞান এ সব হাঙ্গামা মিটিয়ে দেবে। শরীরের জন্য অম্লজান, উদজান প্রভৃতি যে কয়েকটি জিনিসের দরকার, সব গুলিই বায়ুরূপে পাওয়া যেতে পারে। তখন গাল দিয়ে না খেয়ে, নাক দিয়ে নিশ্বাস টেনে নিলেই, শরীরের অভাব ঘুচে যাবে।
আগেকার মুনিরা অনেকে বায়ুভক্ষক হয়ে থাকতেন। এখন আমরা বেশ বুঝতে পারছি, তাঁরা খাদ্যদ্রব্য বায়ুরূপে নাসিকার পথে সেবন করতেন। হাওয়া টেনে টেনে নাকের ছেদ। দুটো যেমন ফনেলের মত বড় হয়ে যাবে, তেমনি পেটটা তুড়ে ডুবড়ে তোবড়ান লাউয়ের মত চুপসে যাবে। মুখের গহ্বর আর এত বড় থাকবে না। তবে আমরা ক্রমে যেমন বাক্যবাগীশ হয়ে পড়ছি, তাতে মুখ একেবারে বন্ধ করতে পারব না। তবে মুখটা কথা বলার পক্ষেই হ!! কবে। সেটার আকার হবে—যেমন পারসী কবিরা তারিফ করেন—পেস্তার দানার মত।
এখন চোখ দুটো কেমন হবে দেখা যাক। আমাদের বাপ দাদারা চশমা কেমন জিনিস, অনেকেই হয়ত জানতেন না। আর তার দরকার ছিল না। আমরা এখন দরকারে, বে-দরকারে চশমা ব্যবহার করে চোখ দুটোর এক রকম মাথাই খাচ্ছি। তারপর অণুবীক্ষণ দূরবীক্ষণে দেখতে গেলে চোখকে সঙ্কোচ করতে হয়। এই রকম করে ক’রে কালে চোখ-দুটো ছোট হয়ে জ্যামিতির বিন্দুর আকার, না হয় তার চেয়ে কিছু বড় হয়ে থাকবে।
তবে মাথাটা হবে শরীরের সর্বস্ব। একটা প্রকাণ্ড বিরাট জিনিস,-একটা জালাবিশেষ। মস্তিষ্কের কাজ ক্রমেই বেড়ে চলেছে। আগে লোকে বড় জোর পৃথিবীর কথাই ভাবত, এখন মঙ্গল গ্রহে লোক আছে কিনা, চাদের অপর পিঠে কি আছে, শুক্র গ্রহে লোক থাকা সম্ভব কিনা, এই সমস্ত দুনিয়া-ছাড়া বিষয় ভাবতে আরম্ভ করেছে। কাজেই চিন্তার বিষয় বেড়ে গিয়েছে। ভবিষ্যতে মস্তিষ্ক চৰ্চ্চা খুব বেশীই হবে। সেই জন্য মাথাটাও প্রকাণ্ড হয়ে যাবে।
আমি চিত্রকর নই, নচেৎ ভবিষ্যতের মানুষের একটি চিত্ৰ আপনাদিগকে দিতে পারতাম। এখন আপনাদিগকে একটা আভাস দিচ্ছি। ঐ যে পূর্ণিমার চাঁদ দেখেন, ঐটাকে খাসা কল্পনা করে, যদি তাতে সরু দু’খানা পা, আর সরু দু’খানা হাত, আর হাতে প্রকাণ্ড কতকগুলি আল কল্পনা করতে পারেন, তবে ভবিষ্যতের মানুষের ছবি কথঞ্চিৎ বুঝতে পারবেন। যদি বলেন, ঐটার বৈজ্ঞানিক প্রমাণ ত শুলাম, এখন শাস্ত্রীয় প্রমাণ কোথায় ? তবে আমি বলি-দেখুন সত্য যুগে মানুষ ছিল ২১ হাত, ত্রেতায় হ’ল ১৪ হাত, দ্বাপরে ৭ হাত। তা হলে আমরা দেখছি প্রত্যেক যুগে ৭হাত করে মানুষ কমে যাচ্ছে। এখন সোজা জমা খরচ-দ্বাপরে যদি ৭ হাত থাকে, তবে কলির শেষে অবশ্যই ৭ থেকে ৭ বাদ গেলে ০ থাকবে। মানুষ ঐ (০) শূন্যর মতনই হবে। কলিকালে ৩০ হাত মানবদেহের কথা যা বলা হয়েছে, তা কলির মাঝখানের কথা, শেষে কিন্তু শূন্যাকার। মাথাটা প্রকাণ্ড হবে, সুতরাং মানুষকে তখন শূন্যাকার দেখাবে কিনা, আৰ্য্য ঋষিরা সেটার ইঙ্গিত করে গেছেন। এখন যদি কারও এই বৈজ্ঞানিক বিবৃত্তি ভাল না লাগে, তবে তাকে করযোড়ে বলি–
নিম্মলয়সি ভুবনতলং
সততাক্ষিপ্তেব পরবলেন।
খলরদনে সম্মার্জ্জনি!
তদপি চ ভীতিৰ্ভবৎস্পর্শেন।

বৈঠকখানায় বসে খবরের কাগজ পড়ছি ; মহাত্মা গান্ধী কি করছেন, হিন্দু-মুসলমানে কোথায় দাঙ্গা হয়েছে, জল-প্লাবনে লোকের কিরূপ অবস্থা ঘটেছে, কোনও মানহানির মোকদ্দমায় আসামীর জেরার রিপোর্ট —এই রকম দরকারী বেদরকারী খবর নিয়ে মশগুল আছি, এমন সময়ে এক ছোকরা বাবু নমস্কার করে ঘরে ঢুকলেন। খদ্দর পরা, নাকে চশমা আঁটা, পায় স্যাণ্ডেল, হাতে বই কাগজ, দেখে মনে হ’ল বন্যার জন্যে চাঁদা নিতে এসেছেন।
তিনি। মশায়, আগামী পূজোর জন্যে আমাদের কাগজে আপনার একটা ছোট গল্প চাই।
আমি। ওঃ! আপনি কোন পত্রিকার ?
তিনি। আজ্ঞে, আমি—পত্রিকার সহকারী সম্পাদক।
আমি। বেশ। তবে আমার কলমে তেমন গল্প জমে না। একটী ভাষাতত্ত্ব সম্বন্ধে প্রবন্ধ লেখা আছে, যদি সেটা চান–
তিনি। মশায়, ওসব আমাদের কাগজে খাপ খাবে না। কোন গল্প টল্প–
আমি। ভাল কথা! একটা গল্প অনেক দিন হ’ল লিখে রেখেছি, তবে সেটা আপনাকে একবার শুনতে হবে।
তিনি। সানন্দে শুনব।
তখন আমি আমার পুরান ফাইল থেকে গল্পটা নিয়ে পড়তে শুরু করলাম।
রসবতী।
পাঁচু ছোট বেলায় বাপ-মা হারিয়েছে।
তিনি। মশায়, ক্ষমা করবেন। এই পাঁচু নামটা বদলে একটা ভাল নাম—যেমন ধরুন সুকুমার কি বিমল –
আমি। আচ্ছা, আগে আমার গল্পটা শেষ হ’ক, তারপর আপনার মন্তব্য বলবেন।
পাঁচু ছোট বেলায় বাপ মা হারিয়েছে। পাড়াগাঁয়ে তাদের বাড়ী ছিল ; তাও পদ্মায় গ্রাস করেছে। তাই সে শহরে তার মায়ের মাসতুতো ভাই রমেশ মামার বাসায় আশ্রয় নিয়েছে।
রমেশ বাবু ওকালতি করেন। কেমন পশার তা জানি নে। তবে তিনি কাগজপত্র নিয়ে সকল সময়ই অত্যন্ত ব্যস্ত, তা কোনও মক্কেল আসুক বা না আসুক। রমেশ বাবু বড় হিসেবী লোক। বাসায় আগে একটা চাকর ছিল। পাঁচু আসতে তার জবাব হ’ল। এখন বাজার করা, তামাক সাজা, এই সব ছোট খাট কাজ পাঁচুর জিম্মা।
পাঁচু স্থানীয় স্কুলের ক্লাস সেবেনে পড়ে। স্কুলে রোজ যায় আর মার খায়। বেচারা ঘরে পড়া তৈরির সময় পায় না। তবুও সে রোজ স্কুলে যায়।
স্কুলের পথে গোপাল ময়রার দোকান। দোকানের সামনে এসে পাঁচু একটু না দাঁড়িয়ে থাকতে পারে না। লাল, গোলাপী, সাদা কত রঙের, কত নামের মিঠাই দোকানে থরে থরে সাজান থাকে। লোকে কিনে ঘরে নিয়ে যায়, কেউ পথে দাঁড়িয়ে খায়, কেউ দোকানে বসে খায়। পাঁচু শুধু দেখে। তার মামা তাকে একদিনও একটা পয়সা দেন না, সে যে কিছু কেনে।
একদিন খুব সাহস করে পাঁচু তার মামার কাছে একটা পয়সা চাইলে। অমনি তিরস্কার বর্ষণ হতে লাগল। “হতভাগা, দু বেলা পেট ভরে ভাত খাও। পয়সা কি হবে ? হাঁ, পয়সা নিয়ে বিড়ি পান খাবে, তা হবে না।”
পাঁচু দুবেলা দোকানের সামনে দিয়ে যায়, আর একটু দাঁড়ায়। ওই একটা রসে ভরা লাল রসগোল্লা পেলে সে কত খুশী হয় ! ভদ্রলোকের ছেলে সে ত আর চাইতে পারে না। পয়সাও ত নেই।
একদিন বাসায় রাঁধতে দেরি হয়েছে। পাঁচু না খেয়েই স্কুলে এসেছে। ফিরবার পথে খিদেয় গা ঝিম ঝিম্ করছে। সে সেই দোকানের সামনে এসে দাঁড়াল। দোকানে কেউ নেই। লাল রসগোল্লাগুলি যেন তার দিকে চেয়ে বলছে “নে না ভাই! আমায় তোর গালে তুলে নে না।” পাঁচু আর থাকতে পারলে না। চারিদিকে একটু চেয়ে একটা বড় রসগোল্লা সাঁ করে তুলে নিয়ে দৌড় দিলে।
আর একজন স্কুলের ছেলে, তার বন্ধু নরেন, সে ও পিছু দৌড়ুল। কিছু দূর এসে নরেন পাঁচুকে ধরে ফেলে। “দে, ওটা আমাকে দে।” “কেন তোকে দেব ?” “বটে। মিঠাই চুরি করেছিস। তোর মামাকে আর মাস্টারকে বলে তোকে মার খাওয়াব।” “যাক্ ভাই, তুই অর্ধেকটা নে।” নরেন শুনলে না। তার গায় জোর ছিল। সে পাঁচুর হাত থেকে মিঠাইটা কেড়ে গালে পুরুলে।
ওদিকে গোপাল ময়রা পিছন থেকে এসে নরেনের কান ধরে গালে এক থাপ্পড় লাগিয়ে দিলে। নরেনের গাল থেকে রসগোল্লাটা পড়ে গেল। নরেন কাদো কাঁদো হয়ে বল্লে, “কেন তুমি মারলে ?”
“বদমাইশ ! মিঠাই চুরি ! ভদ্দর নোকের ছেলে হয়ে মিঠাই চুরি !”
“আমি চুরি করি নি। ও পাঁচু ক’রেছে।”
“কই সে ?”।
কোন ফাঁকে পাঁচু সরে পড়েছে, তা কেউ টের পায় নি। নরেন চারিদিকে চেয়ে বল্লে “সে পালিয়েছে”।
গোপাল ময়রা সে কথা না শুনে তার হাত ধরে তাকে দোকান ঘরের দিকে হিড়হিড় করে টেনে নিয়ে চল। নরেন বল্লে, “আঃ। আমাকে ধরে নিয়ে যাচ্ছ কেন? আমি ত মিঠাই চুরি করি নি।” গোপাল কিন্তু নরেনকে টেনে নিয়েই চল্ল। পথে নরেন বলে “তোমার মিঠায়ের দাম, বড় জোর, দু পয়সা। এই নেও, দু পয়সা ; ছেড়ে দাও।” দোকানদার তার হাত ছেড়ে দিলে। নরেন পকেটে হাত দিয়ে পয়সা খুঁজতে লাগল। তারপর দোকানদারকে একটু অন্যমনস্ক দেখে একেবারে তীরের মত ছুট। গোপাল মোটা মানুষ। তার সঙ্গে দৌড়ে পারবে কেন? কিছু দূর গিয়ে হাপাতে হাপাতে দোকানে ফিরে এল।
পরদিন গোপাল স্কুলে গিয়ে হেড মাষ্টারের কাছে নালিশ করলে। তিনি নরেনকে খুঁজে বার করলেন। নরেন পাঁচুর ঘাড়ে দোষ চাপাতে চাইলে। কিন্তু হেড, মাষ্টার সূক্ষ্ন বিচার করে ঠিক করলেন নরেনই দোষী। সে মিছামিছি পাঁচুর দোষ দিচ্ছে। তখন তিনি তাকে গাধার টুপি মাথায় পরিয়ে সমস্ত ক্লাস ঘুরিয়ে কয়েক গা বেত দিয়ে ছেড়ে দিলেন।
সহকারী সম্পাদক। আপনার গল্প শেষ হ’ল না কি ?
আমি। হাঁ, এই শেষ।
সহঃ সম্পাদক একটু ঠোট বাঁকিয়ে বলেন, “এ গল্প চলবে না। আজ কাল দু’জন নায়ক আর একটা নায়িকা না হলে গল্প পছন্দসই হয় না।”
আমি। গল্প ত কল্পনা বই আর কিছু নয়। তা মনে করুন গোপালের রসগোল্লা নিয়ে দুটো ছোকরার কাড়াকাড়ির বদলে গোপালের ষোল বছরের সুন্দরী রসিকা মেয়ে নিয়ে এই রকম একটা কিছু হলে—
সহঃ সম্পাদক। প্লটটা মন্দ হবে না; চলতে পারে। আপনি একটু কেটে কুটে রসগোল্লার জায়গায় সুশীলা নাম দিয়ে,–ভাল কথা! পাঁচু নামটাও বদলাতে হবে-একটু নতুন করে লিখে দিন না। বেশ বদলাতে হবে না। আমাদের পত্রিকার শেষ আড়াই পেজের ম্যাটার কম পড়ে গেছে। বেশ চলে যাবে।
আমি। মশায়, আমার ত অত সময় নেই। আপনি ইচ্ছা মত পরিবর্তন করে কাগজে বার করতে পারেন।
সহঃ সম্পাদক। আচ্ছা! তাই হবে। কাগজ চালাতে গেলে এমন অনেক কিছু করতে হয়।
———————
তারপর আমার গল্পটা যে আকারে পত্রিকায় প্রকাশ হয়েছিল, তা আপনারা অবশ্য দেখেছেন।

শূন্য ঘরে রমযান চুপ করে ব’সে আছে। তার সঙ্গে কোলের সেতারখানাও চুপ হয়ে আছে। সাঁঝের বাতি জ্বেলেই সে সেতার নিয়ে বসেছে; এখন রাত ১২টা বাজে। কিন্তু রমযানের সেদিকে আর খেয়াল নেই। সেতারখানা কোলেই আছে; কিন্তু মনে স্ফুর্তি নেই, হাতে বল নেই। সে কয়েকবার তার একটা প্রিয় গান গাইতে চেষ্টা করলে; কিন্তু গলা ফুটল না। কেবল দু চোখ দিয়ে গরম জলের মৃদু ঝরণা বয়ে চলল।
গত জীবনের ছবিখানা একে একে তার চোখের সামনে ভেসে উঠছে। তার বাপ তালুকদার ছিলেন। জমিজমা টাকা কড়ি তাঁর মন্দ ছিল না। সে ছিল তার বাপের একই ছেলে। ছোট বেলায় তার মা মারা গিয়েছিলেন। বাপ তার লেখাপড়ার জন্য খুব চেষ্টা করেছিলেন ; কিন্তু লেখাপড়ায় তার মন ছিল না। সে শিখেছিল গান বাজনা আর উর্দু, পারসী গযল। বাপের মরবার পর সে গান বাজনায় এমন ডুবে গিয়েছিল, যে সংসারের দিকে একটুও মন দিতে পারে নি। জমি জমা সমস্ত বাকি খাজনার নিলামে বিক্রি হয়ে গেছে ; নগদ টাকা কড়ি সবই খরচ হয়ে গেছে। কিছু লাখেরাজ জমি ছিল ; তাই কষ্টে সৃষ্টে সংসার চলছে। কিন্তু কিছুতেই তার স্ফূর্তি দমাতে পারে নি। বুদ্ধিমান্ লোকে তার নাম দিয়েছিল লকখীছাড়া।
ছোট বেলায় বাপ মা-মরা ছেলের বিয়ে দিয়ে পুতুলের মত একটা ছোট্ট বউ ঘরে এনে ছিলেন। রমযান তার দিকে কখনও ভাল নজরে তাকায় নি। জলের অভাবে যেমন লতা শুকিয়ে যায়, তেমনি ভালবাসার অভাবে বেচারীর দেহ মন ক্রমে ভেঙে পড়ছিল। সে দিকে কিন্তু রমযানের লক্ষ্যই ছিল না। গান বাজনাই ছিল তার সব।
আজ দুপ’রে সেই উপেক্ষিতা স্ত্রীকে পৈতৃক গোরস্থানে চিরতরে শুইয়ে রেখে, রমযান ঘরে ফিরেছে। স্ত্রীর মৃত্যুর সময় সে কাঁদে নি। কিন্তু খালি ঘরে ঢুকে তার কান্না যেন ছাপিয়ে উঠতে লাগল। কপোত কপোতীর বিরহে যে ছটফট করে, কে ব’বে সে ভালবাসার জন্য, কি সঙ্গহীনতার জন্য ?
ভাবতে ভাবতে কখন যে রমযান ঘুমিয়ে পড়েছিল, তা সে জানে না। যখন ঘুম ভাঙল, তখন অনেকটা বেলা হয়েছে। সেতারখানা তার পাশেই প’ড়ে আছে।
বিছানায় ব’সে ব’সে সে অনেক ক্ষণ ভাবলে। পরে উঠে কাপড় চোপড় গোছাতে লাগল। একটা ছোট চামড়ার ব্যাগে সেগুলি সে ভ’রলে। ক্যাশ বাক্স খুলে দেখলে কয়েকটা টাকা মাত্র আছে। সে গুলি সে পকেটে নিলে। তারপর সেতারখানা একটা কেসে পুরলে। ডান হাতে ব্যাগ, বাঁ হাতে সেতারের কেস আর বগলে একটা ছাতা নিয়ে রমযান বাড়ী থেকে বেরুল।
দোরে তালা চাবি দিয়ে রমযান একবার বাড়ীর চারিদিকে ঘুরল। তারপর গোরস্তানে গিয়ে বাপ মার কবরের কাছে দাঁড়িয়ে তাদের আশীর্বাদ চাইলে; স্ত্রীর কবরের কাছে এসে ক্ষমা ভিক্ষা চাইলে। তারপর খোলা দুনিয়ায় সে বেরিয়ে পড়ল।
রমযানের মন সংসারে বিরক্ত হয়ে গেছে। সে কোন পীরের কাছে মুরীদ হতে ইচ্ছা করেছে। তাই পীর ঢুঁড়ে ঢুঁড়ে সে কত জায়গায় বেড়িয়েছে। কিন্তু কই? মনের মত পীর পাওয়া গেল কোথায় ? তবুও পীর পাওয়াই চাই। ঘুরে ঘুরে শেষে সে ঢাকায় এসে উপস্থিত। সে শুনেছিল সেখানে একজন কামেল পীর আছেন।
সেই দিনই আসরের নমাযের পর সে পীর সাহেবের মসজিদে গেল। পীর সাহেব তখন সেখানে ছিলেন না। সন্ধান নিয়ে রমণার বনে গিয়ে সে তার সাক্ষাৎ পেলে। (রমণা তখন জঙ্গল ছিল। সে আজ অনেক দিনের কথা)। তখন তিনি অশ্বথ গাছের কচি পাতা ভেঙে কতকগুলি ছাগলের বাচ্চাকে খাওয়াচ্ছিলেন। রমযানের সন্দেহ হ’ল ইনি কি পীর! সে থ হয়ে দাঁড়িয়ে রইল। পীর সাহেব তাকে কাছে ডাকলেন।
পীর। বাবা, তুমি কি চাও ?
রমযান। আপনি কি পীর সাহেব ?
পীর। আমার নাম খাকছার আবদুল্লাহ।
রমযান। আমি আপনার কাছে এসেছি।
পীর। তবে চল, বাসায় ফিরে যাই।
তিনি ছাগল গুলি সঙ্গে নিয়ে মসজিদে ফিরলেন। মসজিদের নীচের কুঠরীতে ছাগলগুলিকে বন্ধ করে তিনি মসজিদের হুজরায় বলেন। রমযান তাঁর কাছে নিজের জীবনের ইতিহাস বলে শেষে বললে, সংসার আর তার ভাল লাগে না; সে তওবা করে মুরীদ হতে চায়।
পীর। বাবা, তুমি কখনও কাউকে ভালবেসেছ ?
রমযান নিরুত্তর। কিছুক্ষণ পরে সে বলে, “আমি ত মুরীদ হতে চাই।”
পীর। ঠিক। কিন্তু এই পথ ভালবাসার পথ । যে কখনও আল্লার সৃষ্টিকে ভালবাসে নি, সে আল্লাকে কেমন করে ভালবাসবে? দেখাকে না চিনলে কি অদেখাকে চেনা যায়?
রমযান ভাবতে লাগল। শেষে বললে, “তবে কি আমার ফকীরি করা চলবে না?”
পীর। কেন চলবে না। যে আলে বে পড়ে, সেও পড়ে ; যে কোরান শরীফ পড়ে, সেও পড়ে। সৃষ্টিকে ভালবাসতে আরম্ভ কর, এই হ’ল ফকরির আলেফ বে। তার পর অন্য সৰক নিও।’
রমযান তখনই বিদায় নিতে চাচ্ছিল। কিন্তু পীর সাহেব তাকে রাত্রির খানা না খাইয়ে ছেড়ে দিলেন না। সেরাত্রি বোধ হয় পীর সাহেবের খাওয়া হয় নি।
বিদায়ের সময় পীর সাহেব রমযানের কাঁধে হাত রেখে বললেন, “বাবা, শেখ সাদীর এই বয়েতটা মনে রেখ–
“তরীকৎ বজুয, খিদমতে খলক নীস্ত।
ব তসবীহ, ও সজ্জাদা ও দলক নীস্ত ॥
“সৃষ্টির সেবা ছাড়া সাধন পথ নেই।
সে পথ তসবীহ, জায় নমায ও ফকীরি কাঁথায় নেই।”
সে বৎসর মক্কাশরীফে শুক্রবারে হজ, হবার কথা। এই “আকবরী হজে” যোগ দিবার জন্য ইসলামী দুনিয়ার চারিদিক থেকে দলে দলে ভক্তেরা রওনা হয়েছে। ঢাকার পীর সাহেব অনেক দিন থেকে জীবনের শেষ কর্তব্য হজ, ব্রত পালনের ইচ্ছায় ছিলেন। কিন্তু কখনও টাকা কড়ির যোগাড় করে উঠতে পারেন নি। শুধু একবার তাঁর সমস্ত ছাগলের পাল বেচে কিছু টাকা সংগ্রহ ক’রেছিলেন। যাবার সমস্ত আয়োজন শেষ করেছিলেন।
কিন্তু সে বৎসর আকাল হওয়ায় তিনি সব টাকা খয়রাত করে দিয়েছিলেন। তার পর অনেক দিন থেকে তিনি হজের সংকল্প করছিলেন; কিন্তু তাঁর আর সম্বল হয়ে ওঠে না। এ বছর তিনি কয়েকজন মুরীদ নিয়ে হজে রওনা হয়েছেন। জীবন অস্তের দিকে চলেছে এবং সেবার আকবরী হজ। তিনি খুব ব্যগ্র হ’য়েই হজে বেরিয়েছেন।
গোয়ালন্দে স্টীমার থেকে নেমে ট্রেনে উঠতে যাচ্ছিলেন। হঠাৎ থেমে গেলেন। তার কানে এল কে যেন “আল্লাহ! আল্লাহ!” করে কাতরাচ্ছে। লক্ষ্য করে দেখলেন রেল লাইনের এক পাশে কে একজন কাপড় মুড়ি দিয়ে শুয়ে যন্ত্রণায় গোঙাচ্ছে। তিনি তার কাছে গিয়ে বলেন। তারপর বললেন, ‘বাবা! তুমি এমন করছ কেন ?” কয়েকবার জিজ্ঞাসার পর কথাটা যেন তার কানে গেল। সে ধীরে ধীরে বললে, “কে আপনি ? সরে যান। আমি কুষ্ঠরোগী।” তবুও পীর সাহেব সেখানে বসে রইলেন। তিসি বলেন “বাবা! আমি ফকীর লোক। আমার ভয় নেই। বল বাবা! আমি তোমার কি করতে পারি। রোগী বললে, “একটু পানি।” পীর সাহেব বদনার নল মুখের কাছে ধবৃতে রোগী মুখের কাপড় সরাল। মুখ খানা রোগে কি ভীষণ বিকৃত হয়ে গেছে! পীর সাহেব আস্তে আস্তে পানি তার মুখে ঢেলে দিলেন। রোগী একটু শান্ত হয়ে বললে, “এমন মেহেরবান, কে আপনি? আপনার গলার আওয়াজ যেন আমার চেনা।” পীর সাহেব বললেন, “আমি আব্দুল্লাহ।” রোগী বড় সংগ্রহে তার দিকে অতি কষ্টে মুখ ফিরিয়ে বললে, “আঃ! আপনি ঢাকার পীর সাহেব। আমি রমযান।” তারপর ধীরে ধীরে সে তার কথা বলে। সে ছোটনাগপুরের একটা ছোট গ্রামে এক কুষ্ঠ আশ্রম করে রোগীদের সেবা করেছে আর তাদের ধর্মের সান্ত্বনা দিয়েছে। তারপর তার কুষ্ঠ রোগ হওয়ায় সে পীর সাহেবের সঙ্গে সাক্ষাতের জন্য সেখান থেকে গোয়ালন্দ পর্যন্ত এসেছে। রেলে ষ্টীমারে তাকে কেউ উঠতে দেয় নি ; তাই সে পায়ে হেঁটেই এসেছে। কিন্তু পদ্মা তার পথ বন্ধ করায় সে এক মাস ধরে গোয়ালন্দে পড়ে আছে। মধ্যে রোগটাও খুব বেড়ে গেছে। তার জীবন সার্থক যে পীর সাহেবের সঙ্গে তার শেষ দেখা হল।
এ দিকে ট্রেন ছাড়বার সময় হয়ে এসেছে। সঙ্গের শিষ্যেরা খুব ব্যস্ত হয়ে বললে, “হুজুর ; শীগ্গির চলুন। এ গাড়ী ফেল হ’লে আর জাহাজ পাওয়া যাবে না।” পীর সাহেব ম্লান হাসি হেসে বললেন, “বাবা! তোমরা যাও। আল্লাহ যদি আমার নসীবে হজ লিখে থাকেন, তা কখনও হবে।” এদিকে রেল ছাড়বার ঘণ্টা পড়ল । শিষ্যেরা দৌড়ে ট্রেনে গিয়ে উঠল। বেশী কথা বলবার সময় তখন ছিল না। কেবল পীর সাহেব আর তার একজন শিষ্য রোগীর সেবার জন্য সেখানেই ব’সে রইলেন।
রাত্রের শেষে পীর সাহেব একবার রমযানকে জিজ্ঞাসা করলেন, “বাবা! তোমার কেমন বোধ হচ্ছে ?” সে আস্তে আস্তে বললে,
“খবরম রসীদঃ ইমশব কে নিগার খাহী আমদ।
সরে মন ফিদাএ রাহে কে সওয়ার খাহী আমদ।”
(“আজ রাতে খবর এসেছে যে, বন্ধু, তুমি আসবে।
আমার মাথা তোমার পথে কুরবানী হ’ক যেন তুমি সওয়ার হয়ে আস।”)
পর দিন পদ্মার ধার থেকে কিছু দূরে একটা নির্জন জায়গায় রমযানকে কবর দিয়ে, পীর সাহেব স্নান করে একটা হোটেলে এসে বসলেন। সঙ্গের মুরীদটা মলিন মুখে বলে, “হুজুর ! তবে কি আমাদের আকবরী হজ এবার হ’ল না ?” পীর সাহেব চোখের পানি মুছতে মুছতে বলেন,
“দিল বদস্ত, আওর কে হজ্জে আকবরস্ত।
আয্ হযারাঁ কা’বা য়ক দিল্ বিহতরস্ত।।
কা’বা বুনগাহে খলীলে আযরস্ত।
দিল গুযরগাহে জলীলে আকবরস্ত।।”
“লোকের দিল্ খুশী কর। এই হচ্ছে আকবর।
হাজার কাবার চেয়ে এক দিল, ভাল। কাবা আযরের।
পুত্র হযরত ইব্রাহীম খলীলুল্লার (আল্লার বন্ধুর) তৈরী
ঘর। আর দিল, সর্বশ্রেষ্ঠ আল্লার বেড়াবার জায়গা।”

রশীদ মেধাবী ছাত্র। বরাবর বৃত্তি পেয়েছে। কাজেই পিতার উপর সে পড়াশুনার খরচের বড় একটা ভাব চাপায় নি। এবার সে বি. এ. পরীক্ষায় ইংরেজিতে অনার পেয়ে প্রথম বিভাগে প্রথম হয়েছে। বাপের বুক আনন্দে গর্বে ফুলে উঠেছে।
রশীদের–পিতা কোন স্কুলের হেড মৌলভী। সামান্য আয়। অনেকগুলি ছেলে মেয়ে। কিন্তু রশীদের পড়ার খরচের জন্য কখন তাকে ভাবতে হয় নি। এবার তিনি একটু ভাবছেন। ছেলেটাকে কোনও রকমে বিলেতে পাঠাতে পারলে মানুষ হ’ত।
খোদাই মুশকিল আসান করে দেন। সুবর্ণপুরের জমিদার বাড়ী থেকে রশীদের বিয়ের প্রস্তাব এল। তাঁরা এমন ভরসাও দিলেন যে বিলেতের খরচ পৰ্যন্ত দিবেন। সেই বৎসর শওয়াল মাসের এক শুভ দিনে খুব ধুমধামে সালেহা খাতুনের সঙ্গে রশীদের শাদী মোবারকবাদী হয়ে গেল।
সে বৎসর কিন্তু রশীদের বিলেতে যাওয়া হ’ল না। শ্বশুর সাহেব বলেন এম. এ. পাশ করে বিলেতে যাওয়া ভাল। রশীদের পিতা বেহাইয়ের কথায় একটু অসন্তুষ্ট হলেন। রশীদ বিলেতে যেতে খুব উৎসুক ছিল, তবুও সে মনে মনে খুশীই হ’ল। তেমন অবস্থায় পড়লে তোমরাও রশীদের মতন ক’ৰ্ত্তে।
রশীদ এম. এ. পাশ করলে প্রথম বিভাগে বটে, কিন্তু সকলের নীচে হয়ে। রশীদের পিতা মৌলভী সাহেব সকলের কাছে বল্লেন যে পরীক্ষকেরা পক্ষপাতিত্ব করেছে; তা না হলে তার ছেলে যেমন তেমন ছেলে নয়। রশীদ কিন্তু ভালই জানত এরূপ পরীক্ষার ফলের কারণটা কি।
(২)
আজ রশীদের বিলেতে যাত্রার দিন। সালেহার মুখ খানি শ্রাবণের মেঘলা দিনের মত আঁধার। এক বছুরে কোলের ছেলে আবু মায়ের আদর না পেয়ে বার বার চীৎকার করে কাঁদছে। কিন্তু সালেহার সে দিকে লক্ষ্য নেই। রশীদ জিনিস পত্র গোছাতে খুবই ব্যস্ত।
বিদায়ের সময় সালেহার বুক ফেটে যাচ্ছিল। কিন্তু তার মুখে কথাটী নেই। কত কথা বলবে বলে বেচারী সমস্ত রাত মনে তোলাপাড়া করেছে। এখন কিন্তু বার বার চেষ্টা করেও মুখে কথা ফুটল না। সে অনেক কষ্টে শুধু এই টুকু বললে, “আবুকে ভুলো না।” রশীদ কি বল্‌তে যাচ্ছিল, এমন সময় বাপ এসে দোরের পাশ থেকে চেঁচিয়ে বল্লেন, “বাবা রশীদ, ট্রেন যে ফেল হয়ে যাবে। এস বাবা, জলদি এস।” তাড়াতাড়ি রশীদ স্ত্রী পুত্রের মুখে দুটো চুমো দিয়ে ঘর থেকে বেরিয়ে পড়ল। ছেলেটা আঁতকে কেঁদে উঠল। কিন্তু সে দিকে রশীদের মন দেবার সময় ছিল না।
(৩)
অক্সফোর্ড-ইংল্যাণ্ডের শ্রেষ্ঠ বিশ্ববিদ্যালয় অক্সফোর্ড। তার সঙ্গে ইংরেজ জাতির কত শতাব্দীর কত মনীষীর স্মৃতিই না জড়িয়ে আছে! এখন রশীদ সেই অক্সফোর্ডের সেন্টজনস কলেজের ছাত্র। তার কৈশোরের স্বপ্ন আজ এক অংশে সফল।
রশীদ খুব মন দিয়েই পড়ছে; বাজে কাজে সময় একটুকুও নস্ট করে না। অবসর সময় সে একটু ফরাসী ভাষা শেখে। বস্তুতঃ সে পুস্তক-জগতেই বাস করে। তার বন্ধুরা তাকে “হোপলেস কেস” মনে করে তার আশা ছেড়ে দিয়েছে। প্রথমে তারা তাকে মদ ধরাবার জন্য খুব উঠে পড়ে লেগে গিয়েছিল। কিন্তু শেষে হার মেনে তারা একে একে সরে পড়েছে। রশীদ এখন নিবিঘ্নে পড়ার ভিতরই ডুবে আছে।
তবু তাকে সপ্তাহে দুদিন কয়েক ঘণ্টা সময় নষ্ট করতে হয়। যে দিন দেশ থেকে মেল অসে, সে দিন কতকটা সময় চিঠি পত্র পড়তে যায়। আর যে দিন মেল ছাড়ে, সে দিনও কয়েক ঘণ্টা পত্র লিখতে যায়। বাড়ীর চিঠির মধ্যে যেখানে ছেলের কথা লেখা থাকে,-এই আবু হাঁটতে শিখেছে, এই আবু আকাশের চাঁদের দিকে চেয়ে ‘বাবু, আয়’ ‘বাবু, আয়’ করে ডাকে— এমন সব লেখা তার মনে কি এক ভাব এনে দেয়। এই দু দিন ছাড়া রশীদ সমস্ত দুনিয়া ভুলে পড়াশোনায় মশগুল হয়ে থাকে।
গ্রীষ্মের বন্ধে অক্সফোর্ড একরূপ জনশূন্য। কলেজের ছেলের ছুটি পেয়ে চারি দিকে ছুটে বেরিয়েছে। বন্ধে কলেজে থাকার হুকুম নেই। তবুও রশীদ একটা ফ্যামিলিতে থাকবে বলে স্থির করেছিল। কিন্তু কয়েকজন ভারতীয় ছাত্র এসে তাকে পাকড়াও করলে প্যারিসে বেড়াতে যেতে হবে। ফরাসী ভাষার একটু চৰ্চ্চা হবে মনে করে সেও রাজী হয়ে গেল।
(৪)
সুন্দরী নগরীরাণী প্যারী। কোন পারসী কবি কাশ্মীর সম্বন্ধে যা ব’লে গেছেন, প্যারিস সম্বন্ধে তা বলা যেতে পারে-
“গর্ ফিরদৌস বরূএ যমীনস্ত।
হমীনস্ত হমীনস্ত হমীনস্ত ॥”
“যদি মর্ত্ত্যে স্বর্গ থাকে, তবে সে এই, সে এই, সে এই।” গ্যার দে নোর ষ্টেশনে নেমে রশীদের চোখে প্যারিস এমনই সুষমাময়ী দেখালে। একখানি ট্যাক্সিতে করে সে আর তার দুই সঙ্গী রু দ্য সোমেরারের একটা হোটেলে গিয়ে উঠল। আগেই তাদের প্যারিসের বন্ধুরা এখানে তাদের জন্য কামরা ঠিক করে রেখেছিল।
দিন পনর পরে রশীদের সঙ্গীরা সুইযারল্যাণ্ডে বেড়াতে গেল। তারা রশীদকে খুব টানাটানি করলে, কিন্তু সে প্যারিস ছেড়ে যেতে চাইলে না। বাস্তবিক ফরাসী ভাষা, ফরাসী জাতি, আর ফরাসী রান্না রশীদকে একেবারে মোহিত করে ফেলেছিল। কাজেই সে প্যারিসেই সমস্ত বন্ধটা কাটাতে ইচ্ছা করলে। সঙ্গে কতকগুলো কলেজের পড়ার বইও ছিল; কাজেই সময় নষ্ট হবার ভয় ছিল না।
রশীদ মাস খানেক প্যারিসে আছে। কয়েকটি ভারতীয় ছাত্র তাকে প্যারিসের জীবন দেখাতে প্রথম দিন কতক তার পিছু খুব ঘুরেছিল; কিন্তু শেষে তাকে নিতান্ত বদরসিক জেনে সঙ্গ ছেড়ে দিলে। রশীদ একাই খায় দায় আর পড়ার অবসর সময়ে একাই বেড়ায়।
আগষ্ট মাস। তখন প্যারিসে সূর্যাস্ত ৯টার কাছাকাছি। ৭টার সময় ডিনার খেয়েও অনেকটা বেলা থাকে। এই সময় রশীদের বেড়ানোর সময়। সে দিন রবিবার। বিকেল ৮ টার সময় রশীদ লুকসেমবুর্গ উদ্যানের একটা বেঞ্চেতে বসে পুকুরে ছেলেমেয়েদের খেলনার ছোট ছোট পালের জাহাজ ভাসান দেখছিল। পুকুরের তরঙ্গের মত তার মনেও কত তরঙ্গ উঠছিল!
তার পাশে কখন যে একটা কিশোরী এসে বসেছিল, তা সে টের পায় নি। কিশোরীটী যে তার স্নিগ্ধ শ্যামল মুখখানির দিকে বার বার কৌতূহলের সঙ্গে তাকাচ্ছিল, তাও সে জানতে পারে নি। তার চমক ভেঙে গেল তখন, যখন সে একটা মৃদু মধুর কণ্ঠস্বর শুনলে– “একসক্যুযে মোয়া, মসিয়ে, ভুযেত দে কেল, ন্যাসিও নালিতে?” (ক্ষমা করুন, মশা’য়, আপনি কোন্ জাতি ?)
রশীদ একটু মুচকে হেসে বললে, “সান্ ফে রিয়্যাঁ, মাদমোয়াযেল, মোয়া যে সুই অ্যাঁদু।” (সে কিছু নয়, কুমারী, আমি ভারতবাসী)। বলা বাহুল্য রশীদ এখন কাজ চালান গোছ ফরাসী শিখে ফেলেছে। তখন যে কথাবার্তা হ’ল তার সারমৰ্ম্ম হচ্ছে-মেয়েটা একটা দোকানে কাজ করে। সে ভারতবর্ষকে খুব ভালবাসে। তার পিতা চন্দননগরে কিছু দিন চাকরি করেছিল। আজ কয়েক বৎসর হ’ল তিনি মারা গেছেন। মেয়েটা রশীদের নাম, রশীদ যে অক্সফোর্ডে পড়ে, বন্ধে কয়েক দিনের জন্য প্যারিসে বেড়াতে এসেছে ইত্যাদি খবরও কথা প্রসঙ্গে বার করে নিলে। শেষে সে তার নিজের কার্ডখানা রশীদকে দিলে। কিন্তু রশীদ একটা ওজর করে তার কার্ডখানা মেয়েটীকে দিলে না। হোটেলের ঠিকানা সে বড় একটা কাকে দিত না। একবার দিয়ে সে একটু ঝঞ্জাটে পড়ে ছিল। সেই থেকে সে সাবধান হয়ে গেছে। সন্ধ্যা হয়ে এল দেখে সে তাড়াতাড়ি “ও রেভোয়ার, মাদমোয়াযেল” ( বিদায়, কুমারী) বলে বাসার দিকে চলল।
আর একদিন রশীদ একটা রেস্তোরাঁয় “দেয্যেনে” (ইংরেজিতে লঞ্চ) খেতে বসেছে, একটী মেয়ে এসে তার কাছের একটা টেবিলে বসল। রশীদ একটা কটলেটের সদ্ব্যবহার কচ্ছিল ; অন্য দিকে তার লক্ষ্য ছিল না। মেয়েটা এদিকে ওদিকে চেয়ে রশীদকে দেখেই তার সামনের চেয়ারে এসে বসে বলে, “বঁ যূর, মসিয়ে রশীদ, ভুষালে বিয়াঁ ?” (সুদিন, রশীদ সাহেব, আপনি ভাল আছেন ?) রশীদ একটু অপ্রস্তুত হয়ে গেল। এ কে যে তার নাম জানে? তখনি তার সব কথা মনে হতে সে হেসে বললে “বঁ যূর, মাদমোয়াযেল, ম্যাসি, ত্রে বিয়াঁ, এ ভূ?” (সুদিন, কুমারী, ধন্যবাদ, খুব ভালই ; এবং আপনি কেমন ?) রশীদ প্রথমে ভুলে গিয়েছিল যে লুকসেমবুর্গ বাগানে এক দিন এই মেয়েটার সঙ্গে তার আলাপ পরিচয় হয়েছে এবং তার কার্ড থেকে সে জেনেছে যে তার নাম সুযান।
খেতে খেতে অনেক কথা হ’ল। মেয়েটা কথায় কথায় প্রস্তাব করলে যে সে রশীদের কাছে ইংরেজি পড়তে চায় আর তার বদলে তাকে ফরাসী পড়াবে। রশীদ তা’তে অসম্মত হতে পারলে না। আজ সে তার হোটেলের ঠিকানা লেখা সমেত একটা কার্ডও মেয়েটাকে দিয়ে ফেল্লে।
তার পর থেকে পড়ান ও পড়া খুব উৎসাহের সঙ্গেই চলতে লাগল। প্যারিসে ছুটি শেষ করে রশীদ কলেজ খোলার আগের দিন অক্সফোর্ডে ফিরল।
পরের বড় দিনের বন্ধেও রশীদ, প্যারিসে গেল। আবার ইষ্টারের বন্ধেও সে প্যারিসে গেল। এবার কয়েক জন বন্ধু তাকে জার্মানিতে নিয়ে যেতে খুব টানাটানি ক’রে ছিল। তবুও রশীদ পারিসেই গেল। ফিরে এলে তার বন্ধুরা তার ফরাসী-প্রীতি দেখে তাকে “মসিয়ে ফ্রাঁসে” বলে ডাকতে লাগল।
সে বৎসর গ্রীষ্মের বন্ধে কলেজের বন্ধুরা স্কটল্যাণ্ডে বেড়াতে যাবে বলে ঠিক করলে। কিন্তু কলেজ বন্ধ হ’তেই রশীদ কাউকে কিছু না বলেই চুপে চুপে প্যারিসে রওনা হয়ে গেল।
প্যারিসের এতোয়াল অঞ্চলে সে একটা হোটেলে কামরা নিলে। আগে আরও দুবার সে সেখানেই এসে থেকে গিয়েছে। সুযানও সেই হোটেলে থাকে। র‍্যদু, সোমেরারের কয়েক জন ভারতীয় ছাত্র তাকে প্রথম বারে বড় অপদস্থ করেছিল বলে সে ক্যার্তিয়ে লাত্যাঁ ছেড়ে দিয়েছে।
প্রেম স্বর্গীয়। সে প্রেমকে নিন্দা করতে পারে কে? রশীদ মনে কলে সুযানের প্রতি তার ভালবাসাও স্বর্গীয় ভালবাসা। তাতে দোষ কি? সে ত আর তার স্ত্রীর সঙ্গে অবিশ্বাসী হচ্ছে না। হায় মোহ !
যদি সালেহা আর একজন পুরুষকে ঐ রকম স্বর্গীয় ভালবাসা দিত, তবে রশীদের মনে কেমন হত! কিন্তু রশীদ সে কথা মনে ভাবতে পারে নি।
(৬)
প্যারিসে একটা প্রকাণ্ড সুন্দর মসজিদ আছে। সেটা মগরেবী স্টাইলে তৈরী। তার উচ্চ চউকোণা মিনার দূর থেকে পথিকের নজরে পড়ে। রশীদ আজ এই মসজিদে বসে আছে। রশীদ বিলেত গিয়ে প্রথম প্রথম কয়েক দিন নামায পড়েছিল। তারপর নানা অসুবিধায় সে নামায ছেড়ে দিয়েছে। অনেক দিন সে খোদার কাছে মাথা নোঁয়ায় নি। আজ শুক্রবার সে তার সবচেয়ে ভাল স্যূট পরে তার উপর ফেয চড়িয়ে প্যারিসের মসজিদে নমায পড়তে গিয়েছে। জুমার নমাযের পরে সকলে চলে গেল। কেবল রশীদ এবং ইমাম সাহেব মসজিদে রইলেন। রশীদ আজ হঠাৎ এমন ভক্ত হয়ে গেল কোথা থেকে– তোমরা অবশ্য জিজ্ঞাসা করবে। কিন্তু সবুর !
সেকণ্ডের কাঁটা যত টিক টিক করে মিনিট গুণে যাচ্ছে, ততই রশীদের হৃদয় আগ্রহে ধুক ধুক করছে। ক্রমে কাঁটার শব্দ তার কাছে ঘণ্টার আওয়াজের মত বোধ হ’তে লাগল। কেউ মরলে যেমন গির্জায় ঘণ্টা বাজে, এ বাজনা যেন তেমনি। কতবার সালেহার বিদায় কালের বিষাদমাখা মুখখানা মনে হল! কতবার ছেলের সরল মুখখানা মনের চোখে ভেসে উঠল। কিন্তু রশীদ বারবার ঘড়ীর দিকে তাকাচ্ছে। যখন তিনটে বাজতে ১৫ মিনিট আছে, তখন রশীদ ইমাম সাহেবকে ব’লে মসজিদের গেটের কাছে গিয়ে দাড়াল।
ঠিক তিনটের সময় রশীদের হোটেলের “গারসঁ” এসে তার হাতে এক খানি পত্র দিয়ে বিদায় হয়ে গেল। সে তাড়াতাড়ি পত্রখানা খুলে পড়তে লাগল। পত্রখানা সুযানের লেখা। সন তারীখ স্থান বাদ দিয়ে পত্র খানির তর্জ্জমা এই–
“আমার প্রিয় রশীদ,
ঠিক তিনটের সময় আমার বদলে আমার একখানা পত্র পেয়ে তোমার মনে কি ভাব হবে তা জানি নে। বোধ হয় তুমি খুব বিরক্ত হবে। কথা ছিল তুমি মসজিদের ইমামের সামনে তোমার স্ত্রীকে তালাক দিয়ে আমাকে বিয়ে করবে। ভেবে দেখলুম সেটা তোমার খুব অন্যায় হবে। তুমি মনে করো না যে আমি তোমাকে ভালবাসি না; খুব ভালবাসি, প্রাণের মত ভালবাসি। কিন্তু আমি আমার দেশকে তোমার চেয়ে বেশী ভালবাসি। আমি খুব চিন্তা করে দেখলুম আমি এই সুন্দরী ফরাসী ভূমি ছেড়ে হোমদের দেশে মশা, বাঘ আর সাপের সঙ্গে কিছুতেই বাস করতে পারব না। এসব আগেই ভাবা আমার উচিত ছিল। কিন্তু এখনও একেবারে বেশী দেরী হয় নি। নানা কাজে থাকি, বেশী আগে ভাববার সময় কোথায় ? তবে তোমার মনে হয় ত নৈরাশ্যের কষ্ট দিলুম। তার জন্য দশ শ’বার তোমার ক্ষমা চাই। আমি এই হোটেল ছেড়ে চললুম। হয়ত কখন দেখা হতেও পারে। তবে বিদায়, বন্ধু, বিদায়।
বিশ্বাস করো, আমার প্রিয়, আমি তোমার একান্ত অনুরাগিণী
সূযান।”
পত্রখানা একবার শেষ করে, রশীদ আর একবার সেখানা পড়লে। তার পর একটা বড় রকমের দীর্ঘ শ্বাস ফেলে, কাছে বাজপড়া লোকের মত সেখানেই দাঁড়িয়ে রইল।
ইমাম সাহেব যখন এসে জিজ্ঞাসা করলেন, “কি হ’ল ?” তখন রশীদের হুশ হ’ল। সে স্থিরভাবে বলে “আল্ হামদু লিল্লাহ।” আল্লাহতালা আমায় উদ্ধার করেছেন।
সেই দিনই সে সীন নদীতে তার ফরাসী বইগুলি বিসর্জ্জন দিয়ে লণ্ডনে এল।
এর পর আর কেউ রশীদকে কখনও ফরাসীর নাম মুখে আনতে শুনে নি।
——

