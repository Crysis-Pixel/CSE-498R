সকালে সুপ্রতিমের ফোনটা আসার পর থেকে অর্ঘ্য যে ভয়টা করছিল ঠিক সেইটাই হল। অফিস থেকে ফিরতে না ফিরতে রোজই ওর ন-টা বেজে যায়, আজও তেমন সময়েই ফিরে সবে গ্লুকোজে চুমুক দিয়েছে এমন সময় কলিং বেল। স্মিতা ফেরে ওর ঘন্টাখানেক আগে, তখনই রান্নার মাসি আসে। কিন্তু মাসি কাজ করে সবেমাত্র বেরিয়েছে, এখন কারুর আসার কথা নয়। স্মিতা জিজ্ঞাসু মুখে ওর দিকে একঝলক তাকিয়ে দরজা খুলতে উঠে গেল।
অর্ঘ্য মনে মনে সাজিয়ে নিচ্ছিল কিভাবে এই উটকো ঝামেলাকে কাটানো যায়। একে নিজের অফিস নিয়ে হিমশিম, তার ওপর যদি এখন পুলিশের খপ্পরে পড়তে হয়, তাহলে আর দেখতে হবে না। ইনফ্যাক্ট সকাল থেকেই ব্যাপারটা সাজাচ্ছে ও।
স্মিতা ডাইনিং থেকে জোর গলায় বলল, ”আরে বাবা! কি সৌভাগ্য আমাদের! অর্ঘ্য, দ্যাখো নীলাঞ্জন এসেছে! আয় আয়, ভেতরে আয়।”
অর্ঘ্য তেতো গলায় ঢোঁক গিলল, ভেবেছিল ডিনারে বসে স্মিতাকে ব্যাপারটা জানাবে, তার আগেই নীলাঞ্জন এসে গেল!
কি করবে ও এখন? এতদিনের পুরনো বন্ধু, গলাধাক্কা দিয়ে বের তো করে দেওয়া যায় না!
সুপ্রতিম তখনই বলেছিল, ”দেখবি, আমি পুলিশে খবর দিতে পারি টের পেয়ে ভোর হতে না হতেই পালিয়েছে, এবার তোর বাড়ি হানা দেবে, খুব সাবধান কিন্তু!”
বলতে বলতে নীলাঞ্জন দরজায় এসে দাঁড়িয়েছে, ”কিরে? কেমন আছিস তুই?”
অর্ঘ্য ক্লিশে হাসল, ”আরে তুই! এত রাতে……ক-কি ব্যাপার?”
নীলাঞ্জন স্মিতার দিকে একঝলক তাকাল, ”স্মিতা এতদিন বাদে তোদের বাড়ি এলাম, একটু ভালো মন্দ খাওয়া! বিয়ের পর দুজনে তো পাত্তাই দিস না আমাদের!”
স্মিতা হেসে ঘর ছেড়ে বেরিয়ে গেল, যাওয়ার সময় বলে গেল, ”শোন, আজ কিন্তু ডিনারটা এখানেই করে যাবি, নো অজুহাত!”
অর্ঘ্য স্মিতার দিকে আড়চোখে তাকাল। ইনি আর আতিথেয়তা দেখানোর সময় পেলেন না! একেবারে ডিনারের নেমন্তন্ন। তারপরেই ভাবল, স্মিতার আর দোষ কি! ওরা সবাই তো সত্যিই খুব ঘনিষ্ঠ বন্ধু ছিল কলেজে। ওদের পাঁচজনের সেই গ্রুপ, অর্ঘ্য, স্মিতা, সুপ্রতিম, নীলাঞ্জন আর বিদিশা। কত আড্ডা, কত হইহই। তারমধ্যে অর্ঘ্য আর স্মিতা সবথেকে আগে বিয়ে করে ফেলেছিল, তারপর একে একে অন্যরাও। এখন একটু ব্যবধান তো হয়েই গেছে, তাছাড়া সবাই যে যার কাজে ব্যস্ত!
স্মিতা চলে যেতেই নীলাঞ্জনের মুখচোখের চেহারা পালটে গেল। ফিসফিস করে বলল, ”ভাই, বড় বিপদে পড়ে তোর কাছে ছুটে এসেছি, তুই আমাকে বাঁচা।”
বিপদে পড়িসনি, নিজে যেচে খাল কেটে কুমিরে এনে সেই কুমিরের কামড় খেয়েছিস, মনে মনে ভাবল অর্ঘ্য। সকাল থেকে সুপ্রতিমের কথাগুলো শুনে থেকে ও যতই ব্যাপারটা ভাবছে, স্তম্ভিত হয় যাচ্ছে। নীলাঞ্জনের মতো ছেলে এ কাজ করতে পারে?
দেড়বছর আগে নীলাঞ্জনেরই বিয়েতে, কত মজা হয়েছিল। নীলাঞ্জনের অ্যারেঞ্জড ম্যারেজ, স্ত্রী সোহিনীর সঙ্গে সবাইকে আলাপ করিয়ে দিয়েছিল সেদিন। মাত্র দেড়বছরের মধ্যে এত কি তিক্ততা হল ওদের মধ্যে যে নীলাঞ্জন এতটা জড়িয়ে পড়ল অন্য একটা মেয়ের সঙ্গে?
নীলাঞ্জন যেন ওর মনের কথা পড়ে ফেলল, বলল, ”তোরা হয়তো জানিস না, সোহিনী চাপা স্বভাবের মেয়ে, আমি ওকে ঠিক বুঝতে পারিনি। ও যদিও মুখ ফুটে কিছু বলেনি কোনোদিন, তবু ভেতরে ভেতরে আমি হাঁপিয়ে উঠেছিলাম। কিছুটা ক্ষণিকের দুর্বলতাতেই হোক, বা কিছুটা মনের মিল হওয়াতে আমি ছ-মাস আগে হঠাৎ আমার অফিসেরই একটা মেয়ের সাথে জড়িয়ে পড়েছিলাম।”
অর্ঘ্য না জানার ভান করে বলল, ”সে কি! সোহিনী তো তোকে যথেষ্ট ভালোবাসতো বলে জানতাম রে!”
নীলাঞ্জন মুখ দিয়ে আফসোসের শব্দ করে হঠাৎ কান্নায় ভেঙে পড়ল, ”ভাই আমার কি মতিভ্রম হয়েছিল আমি জানিনা রে! সোহিনীর মতো একটা এত ভালো বউ থাকতে আমি কি না জড়ালাম কোয়েলের মতো মেটেরিয়াল-সর্বস্ব একটা মেয়ের সঙ্গে!” ফোঁপাতে ফোঁপাতে ও বলে চলছিল, ”কোয়েলের মোহে আমি সাময়িক জড়িয়ে পড়েছিলাম রে। এমনকি, চারমাস আগে ইচ্ছে করে ট্রান্সফার নিই ক্যানিং-এর দিকে। ব্যান্ডেল থেকে ক্যানিং রোজ যাতায়াত করা খুব কষ্টের এসব বাড়িতে বুঝিয়ে আমি ক্যানিং-এ ঘর ভাড়া নিই। জানিস সোহিনীর স্কুল অনেক দূর হয়ে যাবে জেনেও ও আমার সাথে আসতে চেয়েছিল, আমি ওকে বুঝিয়ে সুঝিয়ে বাড়িতে রেখে ক্যানিং-এ গিয়ে কোয়েলের সাথে থাকতে শুরু করি।”
—”কি বলছিস তুই! ছি ছি নীলাঞ্জন। তোর কাছ থেকে এটা আশা করা যায় না।” অর্ঘ্য এবার সত্যিই আহত গলায় বলল, ”তারপর?”
—”তখনো বুঝিনি রে কোয়েল কতবড় শয়তান। প্রথম প্রথম ওর আকর্ষণে মেতে থাকলেও মাসদেড়েক পর থেকেই ও খালি বলতে শুরু করেছিল সোহিনীকে ডিভোর্স দিতে হবে। নাহলে ও সব ফাঁস করে দেবে। কিন্তু……কিন্তু তুই বিশ্বাস কর অর্ঘ্য, ততদিনে আমি আমার ভুল বুঝতে পেরেছিলাম! ফিরে যেতে চাইছিলাম সোহিনীর কাছে আমি। কোয়েলের সস্তা শারীরিক টানের নেশা ছুটে গিয়েছিল আমার। ওর মোটা দাগের কথাবার্তা, চটুল হাবভাব, চিন্তাভাবনা অসহ্য হয়ে উঠেছিল আমার কাছে। সোহিনী তো কিছুই জানত না, সরল বিশ্বাসে ফোন করত আমায় দু-বেলা, আমি ঠিকমতো খেয়েছি কিনা, বারবার জানতে চাইত কবে বাড়ি যাব, বাবা-মাও অনুযোগ করত, শনি রোববার কেন বাড়ি যাই না। আমি ভেতরে ভেতরে গ্লানিতে মরে যেতাম বিশ্বাস কর!”
অর্ঘ্য একটা সিগারেট ধরাল, শেষটা যদিও ওর জানা, তবু বলল, ”তারপর?”
—”কিছুদিন বাদেই কোয়েলের আসল স্বরূপ বেরিয়ে পড়ল। ওর আসল লোভ আমার টাকা আর বাবার সম্পত্তির ওপরে। ওর বয়ফ্রেন্ডও আছে একটা। ইউনুস নাম তার।”
অর্ঘ্য বলল, ”তুই ছেড়ে এলি না কেন?”
”ক্রমাগত ব্ল্যাকমেল করছিল তো। বলছিল আমার নামে উল্টোপাল্টা ব্লেম দেবে পুলিশের কাছে গিয়ে। আসলে ও আর ওর বয়ফ্রেন্ড প্ল্যান করেই আমাকে এ ফাঁসিয়েছে রে, টাকার লোভে।” নীলাঞ্জন কিছুক্ষণ থম মেরে বসে রইল, তারপর হঠাৎ আর্তনাদ করে উঠল, ”কাল কোয়েলের সাথে আমার অশান্তি চুড়ান্ত পর্যায়ে পৌঁছেছিল, ও বলছিল তক্ষুনি সোহিনীকে ফোন করে সব জানিয়ে দেবে। আমি আর নিজেকে সামলাতে না পেরে ওকে বালিশ চাপা দিয়ে মেরে ফেলেছি রে অর্ঘ্য!”
অর্ঘ্য এটা দ্বিতীয়বার শুনলেও শিউড়ে উঠল, ”অ্যাঁ! কি বলছিস তুই!”
নীলাঞ্জন চিৎকার করে অর্ঘ্যর হাতদুটো জড়িয়ে ধরল, ”তুই আমায় বাঁচা ভাই!”
—”আ-আ-আমি তোকে কি করে বাঁচাব রে! পুলিশ তোকে ধরে ফেলবে তো!”
নীলাঞ্জন মাথা নাড়ল, ”পুলিশ অন্তত সাতদিনের আগে কিছু টের পাবে না। বডিটা আমি ফ্রিজে ঢুকিয়ে এসেছি। আশপাশের লোকজনের গন্ধ পেতে দেরি হবে। ততদিনে আমি অনেক দূরে কোথাও চলে যাব।”
অর্ঘ্য নিজের হাতদুটো ছাড়িয়ে নিয়ে ছটফটিয়ে উঠল, ”এরকম ভাবে কতদিন পালিয়ে থাকবি তুই! একদিন না একদিন পুলিশ তোকে ঠিক খুঁজে বের করবে।”
নীলাঞ্জন নিজেকে একটু সামলে নিয়ে বলল, ”তুই আজ রাতটা থাকতে দে আমায়, আমি কাল ভোর হতেই চলে যাবো, প্লিজ! পুরনো বন্ধুকে এটুকু হেল্প কর!”
অর্ঘ্যর এই অবস্থাতেও খটকা লাগল। নীলাঞ্জন তো কাল রাতে খুন করেনি, করেছে পরশু রাতে, কাল রাতে তো এই একই কথা বলে ও সুপ্রতিমের বাড়িতে ছিল।
অর্ঘ্য সন্দিগ্ধভাবে বলল, ”কবে করেছিস তুই এই কাজ?”
নীলাঞ্জন আবার ওর চোখের দিকে চেয়ে বলল, ”কাল রাতে। ভোর হতে না হতেই বেরিয়ে এসেছি ফ্ল্যাট থেকে, সারাটাদিন রাস্তায় রাস্তায় ঘুরেছি, তারপর তোর কাছে এসেছি।”
অর্ঘ্যর এবার রাগ হয়ে গেল। খুন করে এসে আশ্রয় চাইছে আবার মিথ্যে কথাও বলছে নীলাঞ্জন। ও আর কিছু না বলে বলল, ”ক্যানিং-এ কোথায় ফ্ল্যাট তোর?”
নীলাঞ্জন ঠিকানাটা হড়বড় করে বলেই আবার কাকুতি-মিনতি করতে লাগল, ”ভাই তুই আজ রাতটা আমায় থাকতে দে, কাল সকাল হতেই আমি চলে যাব।”
অর্ঘ্য ততক্ষণে মনস্থির করে নিয়েছে। বলল, ”দ্যাখ, আমি সরকারি চাকরি করি। পুলিশে ছুঁলে আঠেরো ঘা জানিস তো!”
নীলাঞ্জন আশ্রয়হীন পাখির মতো কাতর চোখে ওর দিকে তাকাল, ”প্লিক অর্ঘ্য। এ-একটা রাত!”
অর্ঘ্য বেশ বুঝতে পারছিল, ওর না-টা হ্যাঁ না হওয়া পর্যন্ত নীলাঞ্জনকে নিরস্ত করা যাবে না। ও বিরস কণ্ঠে কড়াভাবে বলল, ”তুই এত করে বলছিস যখন আজ রাতটা থাক, কাল সকাল হলে প্লিজ চলে যাস।”
নীলাঞ্জন এতক্ষণে নিশ্চিন্ত হয়ে সোজা হয়ে বসল। স্মিতা খাবারের ট্রে নিয়ে ঢুকেছে, স্মিতার দিকে তাকিয়ে বলল, ”কি গরম রে তোদের বাড়ি! এসিটা একটু চালা না!”
স্মিতা একটু অবাক হয়ে তাকাল, বলল, ”এই ঠান্ডায় তোর গরম লাগছে?”
নীলাঞ্জন হাসল, ”সারাদিন অফিসে এসিতে থাকি তো, বাড়িতেও তাই। তাই অভ্যেস হয়ে গেছে।”
অর্ঘ্য মুখে বলল, ”আমাদের এই ঘরটায় এসি নেই রে!” মনে মনে ও বিশাল চটে যাচ্ছিল, শালা খুন করে এসে বড় বড় কথা বলছে। করিস তো ওই ইন্স্যুরেন্সের দালালি, চন্দননগরের বাড়িটা তো ভেঙে পড়ছে, সোহিনী মেয়েটা সত্যিই ভালো বলতে হবে। শালা বাড়িতে বাপ-মা-বউকে কষ্টে রেখে রাঁড়কে নিয়ে থাকার জায়গায় এসি লাগিয়েছে আবার বড় বড় কথা বলছে।
লজ্জাও লাগে না!
রাতে শুয়ে শুয়ে সব কথা অর্ঘ্য খুলে বলল স্মিতাকে। স্মিতা মাথা ঠান্ডা করে সিদ্ধান্ত নিতে জানে। প্রথমে দিশেহারা হয়ে গেলেও পরে বলল, ”শোন, খুন করা যেমন ক্রাইম, খুনিকে আশ্রয় দেওয়াও কিন্তু ক্রাইমের মধ্যেই পড়ে। কিছু হয়ে গেলে তোমার কিন্তু চাকরি নিয়ে টানাটানি হয়ে যাবে। পুলিশ ইজিলি ধরে ফেলবে তোমাকে।”
অর্ঘ্য এমনিই রাগে ফুঁসছিল, নীলাঞ্জন খাওয়ার পরেও এসি এসি করে ঘ্যানঘ্যান করে যাচ্ছিল, ওর নাকি এসি ছাড়া ঘুম হবে না, স্মিতা শেষমেশ বাধ্য হয়ে ওদের বেডরুমটাই ছেড়ে দিয়েছে ওকে। নীলাঞ্জনের খুন করে কি মাথাটাই বিগড়ে গেছে? অর্ঘ্য তেড়ে উঠল, ”তুমি কি বলে ওকে আমাদের বেডরুমে শুতে দিলে? শালা একটা খুনি………!”
স্মিতা হাত নেড়ে ওকে থামাল, ”চেঁচিও না, কিছু আন্দাজ করে ফেললে আমাদেরই মুশকিল হবে। আমি ভোর ভোর উঠে ঠিক ওকে আটকে রাখব। ততক্ষণে তোমরা পুলিশের কাছে যাবে। তুমি বরং সুপ্রতিমকে ফোন লাগাও একবার।”
**********
সকাল হতে না হতেই অর্ঘ্য আর স্মিতার ঘুম ভেঙে গেল। স্মিতার তো তেমন ঘুম হয়নি বললেই চলে, উদবেগে ছটফট করেছে সারারাত। ভোর হতে না হতেই উদবিগ্ন মুখে ওরা বেডরুমে এসে ঢুকল। খুনিকে আশ্রয় দেওয়াটা অবশ্যই অন্যায়, কিন্তু তাঁকে পুলিশের হাতে তুলে দিলে নিশ্চয়ই সেই অপরাধ লাঘব হয়ে যাবে।
কিন্তু বেডরুমে এসে ওরা হাঁ হয়ে গেল।
পাখি ফুড়ুৎ! এসি চলছে, ফ্যান চলছে, বিছানাও পরিপাটি করে রাখা, নীলাঞ্জনের চিহ্নমাত্র নেই।
অর্ঘ্য রাগে ফেটে পড়ল, ”পালিয়েছে! কি হবে এখন? পুলিশ এসে তো আমাকে ধরবে!”
স্মিতাও অবাক, কি করে পালাল নীলাঞ্জন? তবে কি ও কাল রাতে দেখে নিয়েছিল ফ্ল্যাটের দরজার চাবি ওরা কোথায় রাখে? কিছু আঁচ করে অমনি পালিয়েছে? ও চাবিটা কোথায় খুঁজতে যাচ্ছিল, তাঁর আগেই অর্ঘ্য রাগে গনগন করতে করতে সুপ্রতিমকে ফোন করল।
ঘণ্টাদুয়েক বাদে ওরা সবাই যখন পুলিশের জিপে করে ক্যানিং-এ নীলাঞ্জনের ফ্ল্যাটে গিয়ে পৌঁছল তখন বেলা হয়ে এসেছে। খবর পেয়ে বিদিশাও ওর বর সঞ্জয়কে নিয়ে এসেছে।
সবার মুখই থমথমে, নীলাঞ্জন ঝোঁকের বশে এটা কি করল!
অর্ঘ্যর এবার একটু অপরাধী লাগছিল নিজেকে, এভাবে পুলিশের কাছে নীলাঞ্জনকে ধরিয়ে দেবার জন্য, কিন্তু সুপ্রতিম বোঝাল, ”দ্যাখ, ও আজ হোক, কাল হোক, ধরা পড়বেই। মাঝখান থেকে তুই আমি ওকে থাকতে দিয়েছি পুলিশ জানলে আমরাও ফেঁসে যাব। তার থেকে আগেভাগে পুলিশকে আমরা পুরো ব্যাপারটা বলে দিলে আমরা বেঁচে যাব বুঝলি!”
জিপে যেতে যেতে ইনস্পেক্টর দু-বার বলেছেন, ”আপনারা শিওর তো? গেলে বডি পাওয়া যাবে তো?”
অর্ঘ্য বলল, ”ও তো তাই বলেছিল স্যার। আমি তো বুঝতে পারিনি সকাল হবার আগেই ও পালাবে।”
ইনস্পেক্টর বেশ প্রসন্নভাবে বললেন, ”বডি পাওয়া গেলে কোনো চাপ নেই, চব্বিশ ঘণ্টার মধ্যে ধরে ফেলব বাছাধনকে। ”
নীলাঞ্জনের বলা ঠিকানা অনুযায়ী ফ্ল্যাটটা খুঁজে পেতে বিশেষ বেগ পেতে হল না। ফ্ল্যাটবাড়ি বলতে কোনো ঝাঁ চকচকে কমপ্লেক্স নয়, ঘুপচি গলির মধ্যে সাবেকি আমলের বাড়ির মধ্যে অজস্র পার্টিশন করে ফ্ল্যাট বের করা হয়েছে। আশপাশের লোকজনকে জিজ্ঞেস করতেই নীলাঞ্জনদের দরজাটা দেখিয়ে দিল।
পুরনো আমলের মরচে পড়া তালা, বারকয়েক জোরে চাপ দিতেই খুলে গেল।
ইনস্পেক্টর আর সাথে দু-জন কনস্টেবল ঢুকে এদিক-ওদিক খুঁজতে শুরু করল। অর্ঘ্যর বুকের ভেতরটা ঢিবঢিব করছে, ও বলল, ”স্যার, ফ্রিজের ভেতর রেখেছে বলেছিল।”
ডাইনিং-এর কোনো বালাই নেই, কেবল ছোট ছোট দুটো ঘর। জিনিসের বাহুল্যে এবং অগোছালো গার্হস্থ্যে পুরো ফ্ল্যাটটাই যেন কর্পোরেশনের ভ্যাট হয়ে রয়েছে। আসবাবপত্রেরও কোনো ঠিকঠিকানা নেই। খাটের উপরে জামাকাপড় স্তূপাকৃতি করে রাখা, তার পাশেই খাটের ওপরেই একটা চেয়ার বসানো। আরেক পাশে ছোট একটা আলমারি, কিন্তু তার দরজা খোলা, ভেতরে এলোমেলো জিনিসে ভর্তি।
অন্য ঘরে ঢুকতেই ঘরের মাঝখানে বেখাপ্পাভাবে দাঁড়িয়ে থাকা ফ্রিজটা চোখে পড়ল সবার।
বিদিশার বর সঞ্জয় অস্ফুটে বলল, ”এই স্মিতা আর বিদিশা, এদিকে সরে এসো তোমরা।”
কনস্টেবলদুটো গিয়ে ফ্রিজটা খুলতেই পচা একটা গন্ধ ভক করে এসে ঝাপটা মারল সবার নাকেমুখে।
অর্ঘ্য হিমচোখে দেখল একটা মৃতদেহকে বেঁকিয়ে চুরিয়ে ঠেসেঠুসে ঢোকানো হয়েছে ফ্রিজটার মধ্যে, মেয়েটার চুলটা এলোমেলো হয়ে বিছিয়ে রয়েছে গোটা শরীরে, ঘাড়টা নির্দয়ভাবে জানুর মাঝে গোঁজা।
সব মিলিয়ে বীভৎস একটা দৃশ্য!
কনস্টেবলদুটো ধরাধরি করে লাশটাকে ফ্রিজ থেকে বের করে সামনের মাটিতে রাখতেই স্মিতার মুখ দিয়ে ‘আঁক’ করে একটা শব্দ বেরিয়ে এল।
মেয়েটার চোখদুটো যেন খরচোখে এদিকেই তাকিয়ে আছে।
সুপ্রতিম এগিয়ে গিয়ে বলতে যাচ্ছিল, ”স্যার, আমাদের কিন্তু কোনো দোষ নেই। আ-আমরা কিন্তু জানতে পেরেই আপনাকে………” হঠাৎ ফ্রিজের দিকে চোখ পড়তেই ও বিস্ফারিত চোখে একটা আর্তনাদ করে অর্ঘ্যর গায়ে ঢলে পড়ল।
অর্ঘ্য ওকে সামলাতে গিয়ে সামনে তাকাতে ওর শিরদাঁড়া বেয়ে একটা হিমেল স্রোত বয়ে গেল। ফ্রিজের মধ্যে পেছন দিকে দুমড়ে-মুচড়ে ঢোকানো রয়েছে আরো একটা মৃতদেহ, ফ্রিজের হিমায়িত তাপমাত্রায় রক্তশূন্য ফ্যাকাশে মড়াটা অন্তত একমাসের পুরনো, পচা মাংসের গন্ধে গা গুলিয়ে উঠল ওর।
সামনে শুইয়ে রাখা মড়াটা একজন মহিলার, গায়ে সবুজ রঙের নাইটি, আর অন্য মড়াটার গায়ে একটা সাদা টি-শার্ট, এই টি-শার্টটা অর্ঘ্যর চেনা, কাল এটা পরেই নীলাঞ্জন গিয়েছিল ওর বাড়ি।
কিছু বোঝার আগেই ওর চারপাশটা কেমন দুলে উঠল, মুহূর্তের মধ্যে জ্ঞান হারাল অর্ঘ্য।
অর্ঘ্যকে ধরার জন্য সবাই ছুটে এল।
ছুটে এল ঘরের কোণে দাঁড়িয়ে থাকা নীলাঞ্জনও। কিন্তু ওর দিকে কেউ তাকাল না। তার মানে কি কেউ ওকে ওকে দেখতে পাচ্ছে না?
ফ্রিজের ভেতর ওর নিজের মৃতদেহটাকে দেখে কাঁপছিল নীলাঞ্জন!
একটু দূরেই দাঁড়িয়ে থাকা পুলিশ ইনস্পেক্টরটি কিসব বলে যাচ্ছেন হাত-পা নেড়ে, ওর কানে কিছুই ঢুকছে না।
ওর যে সব মনে পড়ে গেছে।
কোয়েল কোনোভাবে মরার আগে ওর পুরনো প্রেমিক ইউনুসকে ফোন করে দিয়েছিল। সে এসে প্রেমিকার মৃতদেহ দেখে আর নিজেদের প্ল্যান পুরো বানচাল হয়েছে দেখে কাণ্ডজ্ঞান হারিয়ে একইভাবে নীলাঞ্জনকেও খুন করে। করে কোয়েলের সাথে নীলাঞ্জনকেও ঢুকিয়ে দেয় ফ্রিজে।
তীব্র মাথা যন্ত্রণায় চিরঘুমে ঢলে পড়েছিল যেন নীলাঞ্জন।
তারপর ঠিক কালরাতের মতোই গত একমাস ধরে প্রত্যেকদিন ও অর্থাৎ নীলাঞ্জনের অশরীরী আত্মা কোনো না কোনো বন্ধুর বাড়ি গিয়ে রাতে উঠেছে, সেখানে গিয়ে এক রাত থাকার আশ্রয় চেয়েছে। কাল রাতেও একইভাবে ও অর্ঘ্যর বাড়ি গিয়েছিল।
ভাবতে ভাবতে নীলাঞ্জনের আত্মা আবার তলিয়ে যাচ্ছে তার অতিপ্রাকৃত রূপের মাঝে। তার অবচেতন মনে বাবা, মা, সোহিনীর ভালোবাসা, কোয়েলের ব্ল্যাকমেল সব তন্দ্রার মতো মাঝেমাঝে ভেসে উঠছে, আবার হারিয়ে যাচ্ছে গভীর অতলে। আবার আজ রাতে সে সব ভুলে গিয়ে জেগে উঠবে। অনিচ্ছাসত্ত্বেও হয়তো গিয়ে এক রাতের আশ্রয় চাইবে কোনো বন্ধুর বাড়ি।
দূরে দাঁড়িয়ে ভয়ে কাঁপছিল বিদিশা!
এবার কার বাড়িতে আশ্রয় চাইতে আসবে নীলাঞ্জন? কার বাড়িতে এসে কাকুতিমিনতি করবে একরাত থাকার জন্য? কিন্তু ফ্রিজের মধ্যে থেকে থেকে হওয়া এসি-র অভ্যেসটার কি করবে ও, ওর বাড়িতে তো এসি নেই!
সকালে সুপ্রতিমের ফোনটা আসার পর থেকে অর্ঘ্য যে ভয়টা করছিল ঠিক সেইটাই হল। অফিস থেকে ফিরতে না ফিরতে রোজই ওর ন-টা বেজে যায়, আজও তেমন সময়েই ফিরে সবে গ্লুকোজে চুমুক দিয়েছে এমন সময় কলিং বেল। স্মিতা ফেরে ওর ঘন্টাখানেক আগে, তখনই রান্নার মাসি আসে। কিন্তু মাসি কাজ করে সবেমাত্র বেরিয়েছে, এখন কারুর আসার কথা নয়। স্মিতা জিজ্ঞাসু মুখে ওর দিকে একঝলক তাকিয়ে দরজা খুলতে উঠে গেল।
অর্ঘ্য মনে মনে সাজিয়ে নিচ্ছিল কিভাবে এই উটকো ঝামেলাকে কাটানো যায়। একে নিজের অফিস নিয়ে হিমশিম, তার ওপর যদি এখন পুলিশের খপ্পরে পড়তে হয়, তাহলে আর দেখতে হবে না। ইনফ্যাক্ট সকাল থেকেই ব্যাপারটা সাজাচ্ছে ও।
স্মিতা ডাইনিং থেকে জোর গলায় বলল, ”আরে বাবা! কি সৌভাগ্য আমাদের! অর্ঘ্য, দ্যাখো নীলাঞ্জন এসেছে! আয় আয়, ভেতরে আয়।”
অর্ঘ্য তেতো গলায় ঢোঁক গিলল, ভেবেছিল ডিনারে বসে স্মিতাকে ব্যাপারটা জানাবে, তার আগেই নীলাঞ্জন এসে গেল!
কি করবে ও এখন? এতদিনের পুরনো বন্ধু, গলাধাক্কা দিয়ে বের তো করে দেওয়া যায় না!
সুপ্রতিম তখনই বলেছিল, ”দেখবি, আমি পুলিশে খবর দিতে পারি টের পেয়ে ভোর হতে না হতেই পালিয়েছে, এবার তোর বাড়ি হানা দেবে, খুব সাবধান কিন্তু!”
বলতে বলতে নীলাঞ্জন দরজায় এসে দাঁড়িয়েছে, ”কিরে? কেমন আছিস তুই?”
অর্ঘ্য ক্লিশে হাসল, ”আরে তুই! এত রাতে……ক-কি ব্যাপার?”
নীলাঞ্জন স্মিতার দিকে একঝলক তাকাল, ”স্মিতা এতদিন বাদে তোদের বাড়ি এলাম, একটু ভালো মন্দ খাওয়া! বিয়ের পর দুজনে তো পাত্তাই দিস না আমাদের!”
স্মিতা হেসে ঘর ছেড়ে বেরিয়ে গেল, যাওয়ার সময় বলে গেল, ”শোন, আজ কিন্তু ডিনারটা এখানেই করে যাবি, নো অজুহাত!”
অর্ঘ্য স্মিতার দিকে আড়চোখে তাকাল। ইনি আর আতিথেয়তা দেখানোর সময় পেলেন না! একেবারে ডিনারের নেমন্তন্ন। তারপরেই ভাবল, স্মিতার আর দোষ কি! ওরা সবাই তো সত্যিই খুব ঘনিষ্ঠ বন্ধু ছিল কলেজে। ওদের পাঁচজনের সেই গ্রুপ, অর্ঘ্য, স্মিতা, সুপ্রতিম, নীলাঞ্জন আর বিদিশা। কত আড্ডা, কত হইহই। তারমধ্যে অর্ঘ্য আর স্মিতা সবথেকে আগে বিয়ে করে ফেলেছিল, তারপর একে একে অন্যরাও। এখন একটু ব্যবধান তো হয়েই গেছে, তাছাড়া সবাই যে যার কাজে ব্যস্ত!
স্মিতা চলে যেতেই নীলাঞ্জনের মুখচোখের চেহারা পালটে গেল। ফিসফিস করে বলল, ”ভাই, বড় বিপদে পড়ে তোর কাছে ছুটে এসেছি, তুই আমাকে বাঁচা।”
বিপদে পড়িসনি, নিজে যেচে খাল কেটে কুমিরে এনে সেই কুমিরের কামড় খেয়েছিস, মনে মনে ভাবল অর্ঘ্য। সকাল থেকে সুপ্রতিমের কথাগুলো শুনে থেকে ও যতই ব্যাপারটা ভাবছে, স্তম্ভিত হয় যাচ্ছে। নীলাঞ্জনের মতো ছেলে এ কাজ করতে পারে?
দেড়বছর আগে নীলাঞ্জনেরই বিয়েতে, কত মজা হয়েছিল। নীলাঞ্জনের অ্যারেঞ্জড ম্যারেজ, স্ত্রী সোহিনীর সঙ্গে সবাইকে আলাপ করিয়ে দিয়েছিল সেদিন। মাত্র দেড়বছরের মধ্যে এত কি তিক্ততা হল ওদের মধ্যে যে নীলাঞ্জন এতটা জড়িয়ে পড়ল অন্য একটা মেয়ের সঙ্গে?
নীলাঞ্জন যেন ওর মনের কথা পড়ে ফেলল, বলল, ”তোরা হয়তো জানিস না, সোহিনী চাপা স্বভাবের মেয়ে, আমি ওকে ঠিক বুঝতে পারিনি। ও যদিও মুখ ফুটে কিছু বলেনি কোনোদিন, তবু ভেতরে ভেতরে আমি হাঁপিয়ে উঠেছিলাম। কিছুটা ক্ষণিকের দুর্বলতাতেই হোক, বা কিছুটা মনের মিল হওয়াতে আমি ছ-মাস আগে হঠাৎ আমার অফিসেরই একটা মেয়ের সাথে জড়িয়ে পড়েছিলাম।”
অর্ঘ্য না জানার ভান করে বলল, ”সে কি! সোহিনী তো তোকে যথেষ্ট ভালোবাসতো বলে জানতাম রে!”
নীলাঞ্জন মুখ দিয়ে আফসোসের শব্দ করে হঠাৎ কান্নায় ভেঙে পড়ল, ”ভাই আমার কি মতিভ্রম হয়েছিল আমি জানিনা রে! সোহিনীর মতো একটা এত ভালো বউ থাকতে আমি কি না জড়ালাম কোয়েলের মতো মেটেরিয়াল-সর্বস্ব একটা মেয়ের সঙ্গে!” ফোঁপাতে ফোঁপাতে ও বলে চলছিল, ”কোয়েলের মোহে আমি সাময়িক জড়িয়ে পড়েছিলাম রে। এমনকি, চারমাস আগে ইচ্ছে করে ট্রান্সফার নিই ক্যানিং-এর দিকে। ব্যান্ডেল থেকে ক্যানিং রোজ যাতায়াত করা খুব কষ্টের এসব বাড়িতে বুঝিয়ে আমি ক্যানিং-এ ঘর ভাড়া নিই। জানিস সোহিনীর স্কুল অনেক দূর হয়ে যাবে জেনেও ও আমার সাথে আসতে চেয়েছিল, আমি ওকে বুঝিয়ে সুঝিয়ে বাড়িতে রেখে ক্যানিং-এ গিয়ে কোয়েলের সাথে থাকতে শুরু করি।”
—”কি বলছিস তুই! ছি ছি নীলাঞ্জন। তোর কাছ থেকে এটা আশা করা যায় না।” অর্ঘ্য এবার সত্যিই আহত গলায় বলল, ”তারপর?”
—”তখনো বুঝিনি রে কোয়েল কতবড় শয়তান। প্রথম প্রথম ওর আকর্ষণে মেতে থাকলেও মাসদেড়েক পর থেকেই ও খালি বলতে শুরু করেছিল সোহিনীকে ডিভোর্স দিতে হবে। নাহলে ও সব ফাঁস করে দেবে। কিন্তু……কিন্তু তুই বিশ্বাস কর অর্ঘ্য, ততদিনে আমি আমার ভুল বুঝতে পেরেছিলাম! ফিরে যেতে চাইছিলাম সোহিনীর কাছে আমি। কোয়েলের সস্তা শারীরিক টানের নেশা ছুটে গিয়েছিল আমার। ওর মোটা দাগের কথাবার্তা, চটুল হাবভাব, চিন্তাভাবনা অসহ্য হয়ে উঠেছিল আমার কাছে। সোহিনী তো কিছুই জানত না, সরল বিশ্বাসে ফোন করত আমায় দু-বেলা, আমি ঠিকমতো খেয়েছি কিনা, বারবার জানতে চাইত কবে বাড়ি যাব, বাবা-মাও অনুযোগ করত, শনি রোববার কেন বাড়ি যাই না। আমি ভেতরে ভেতরে গ্লানিতে মরে যেতাম বিশ্বাস কর!”
অর্ঘ্য একটা সিগারেট ধরাল, শেষটা যদিও ওর জানা, তবু বলল, ”তারপর?”
—”কিছুদিন বাদেই কোয়েলের আসল স্বরূপ বেরিয়ে পড়ল। ওর আসল লোভ আমার টাকা আর বাবার সম্পত্তির ওপরে। ওর বয়ফ্রেন্ডও আছে একটা। ইউনুস নাম তার।”
অর্ঘ্য বলল, ”তুই ছেড়ে এলি না কেন?”
”ক্রমাগত ব্ল্যাকমেল করছিল তো। বলছিল আমার নামে উল্টোপাল্টা ব্লেম দেবে পুলিশের কাছে গিয়ে। আসলে ও আর ওর বয়ফ্রেন্ড প্ল্যান করেই আমাকে এ ফাঁসিয়েছে রে, টাকার লোভে।” নীলাঞ্জন কিছুক্ষণ থম মেরে বসে রইল, তারপর হঠাৎ আর্তনাদ করে উঠল, ”কাল কোয়েলের সাথে আমার অশান্তি চুড়ান্ত পর্যায়ে পৌঁছেছিল, ও বলছিল তক্ষুনি সোহিনীকে ফোন করে সব জানিয়ে দেবে। আমি আর নিজেকে সামলাতে না পেরে ওকে বালিশ চাপা দিয়ে মেরে ফেলেছি রে অর্ঘ্য!”
অর্ঘ্য এটা দ্বিতীয়বার শুনলেও শিউড়ে উঠল, ”অ্যাঁ! কি বলছিস তুই!”
নীলাঞ্জন চিৎকার করে অর্ঘ্যর হাতদুটো জড়িয়ে ধরল, ”তুই আমায় বাঁচা ভাই!”
—”আ-আ-আমি তোকে কি করে বাঁচাব রে! পুলিশ তোকে ধরে ফেলবে তো!”
নীলাঞ্জন মাথা নাড়ল, ”পুলিশ অন্তত সাতদিনের আগে কিছু টের পাবে না। বডিটা আমি ফ্রিজে ঢুকিয়ে এসেছি। আশপাশের লোকজনের গন্ধ পেতে দেরি হবে। ততদিনে আমি অনেক দূরে কোথাও চলে যাব।”
অর্ঘ্য নিজের হাতদুটো ছাড়িয়ে নিয়ে ছটফটিয়ে উঠল, ”এরকম ভাবে কতদিন পালিয়ে থাকবি তুই! একদিন না একদিন পুলিশ তোকে ঠিক খুঁজে বের করবে।”
নীলাঞ্জন নিজেকে একটু সামলে নিয়ে বলল, ”তুই আজ রাতটা থাকতে দে আমায়, আমি কাল ভোর হতেই চলে যাবো, প্লিজ! পুরনো বন্ধুকে এটুকু হেল্প কর!”
অর্ঘ্যর এই অবস্থাতেও খটকা লাগল। নীলাঞ্জন তো কাল রাতে খুন করেনি, করেছে পরশু রাতে, কাল রাতে তো এই একই কথা বলে ও সুপ্রতিমের বাড়িতে ছিল।
অর্ঘ্য সন্দিগ্ধভাবে বলল, ”কবে করেছিস তুই এই কাজ?”
নীলাঞ্জন আবার ওর চোখের দিকে চেয়ে বলল, ”কাল রাতে। ভোর হতে না হতেই বেরিয়ে এসেছি ফ্ল্যাট থেকে, সারাটাদিন রাস্তায় রাস্তায় ঘুরেছি, তারপর তোর কাছে এসেছি।”
অর্ঘ্যর এবার রাগ হয়ে গেল। খুন করে এসে আশ্রয় চাইছে আবার মিথ্যে কথাও বলছে নীলাঞ্জন। ও আর কিছু না বলে বলল, ”ক্যানিং-এ কোথায় ফ্ল্যাট তোর?”
নীলাঞ্জন ঠিকানাটা হড়বড় করে বলেই আবার কাকুতি-মিনতি করতে লাগল, ”ভাই তুই আজ রাতটা আমায় থাকতে দে, কাল সকাল হতেই আমি চলে যাব।”
অর্ঘ্য ততক্ষণে মনস্থির করে নিয়েছে। বলল, ”দ্যাখ, আমি সরকারি চাকরি করি। পুলিশে ছুঁলে আঠেরো ঘা জানিস তো!”
নীলাঞ্জন আশ্রয়হীন পাখির মতো কাতর চোখে ওর দিকে তাকাল, ”প্লিক অর্ঘ্য। এ-একটা রাত!”
অর্ঘ্য বেশ বুঝতে পারছিল, ওর না-টা হ্যাঁ না হওয়া পর্যন্ত নীলাঞ্জনকে নিরস্ত করা যাবে না। ও বিরস কণ্ঠে কড়াভাবে বলল, ”তুই এত করে বলছিস যখন আজ রাতটা থাক, কাল সকাল হলে প্লিজ চলে যাস।”
নীলাঞ্জন এতক্ষণে নিশ্চিন্ত হয়ে সোজা হয়ে বসল। স্মিতা খাবারের ট্রে নিয়ে ঢুকেছে, স্মিতার দিকে তাকিয়ে বলল, ”কি গরম রে তোদের বাড়ি! এসিটা একটু চালা না!”
স্মিতা একটু অবাক হয়ে তাকাল, বলল, ”এই ঠান্ডায় তোর গরম লাগছে?”
নীলাঞ্জন হাসল, ”সারাদিন অফিসে এসিতে থাকি তো, বাড়িতেও তাই। তাই অভ্যেস হয়ে গেছে।”
অর্ঘ্য মুখে বলল, ”আমাদের এই ঘরটায় এসি নেই রে!” মনে মনে ও বিশাল চটে যাচ্ছিল, শালা খুন করে এসে বড় বড় কথা বলছে। করিস তো ওই ইন্স্যুরেন্সের দালালি, চন্দননগরের বাড়িটা তো ভেঙে পড়ছে, সোহিনী মেয়েটা সত্যিই ভালো বলতে হবে। শালা বাড়িতে বাপ-মা-বউকে কষ্টে রেখে রাঁড়কে নিয়ে থাকার জায়গায় এসি লাগিয়েছে আবার বড় বড় কথা বলছে।
লজ্জাও লাগে না!
রাতে শুয়ে শুয়ে সব কথা অর্ঘ্য খুলে বলল স্মিতাকে। স্মিতা মাথা ঠান্ডা করে সিদ্ধান্ত নিতে জানে। প্রথমে দিশেহারা হয়ে গেলেও পরে বলল, ”শোন, খুন করা যেমন ক্রাইম, খুনিকে আশ্রয় দেওয়াও কিন্তু ক্রাইমের মধ্যেই পড়ে। কিছু হয়ে গেলে তোমার কিন্তু চাকরি নিয়ে টানাটানি হয়ে যাবে। পুলিশ ইজিলি ধরে ফেলবে তোমাকে।”
অর্ঘ্য এমনিই রাগে ফুঁসছিল, নীলাঞ্জন খাওয়ার পরেও এসি এসি করে ঘ্যানঘ্যান করে যাচ্ছিল, ওর নাকি এসি ছাড়া ঘুম হবে না, স্মিতা শেষমেশ বাধ্য হয়ে ওদের বেডরুমটাই ছেড়ে দিয়েছে ওকে। নীলাঞ্জনের খুন করে কি মাথাটাই বিগড়ে গেছে? অর্ঘ্য তেড়ে উঠল, ”তুমি কি বলে ওকে আমাদের বেডরুমে শুতে দিলে? শালা একটা খুনি………!”
স্মিতা হাত নেড়ে ওকে থামাল, ”চেঁচিও না, কিছু আন্দাজ করে ফেললে আমাদেরই মুশকিল হবে। আমি ভোর ভোর উঠে ঠিক ওকে আটকে রাখব। ততক্ষণে তোমরা পুলিশের কাছে যাবে। তুমি বরং সুপ্রতিমকে ফোন লাগাও একবার।”
**********
সকাল হতে না হতেই অর্ঘ্য আর স্মিতার ঘুম ভেঙে গেল। স্মিতার তো তেমন ঘুম হয়নি বললেই চলে, উদবেগে ছটফট করেছে সারারাত। ভোর হতে না হতেই উদবিগ্ন মুখে ওরা বেডরুমে এসে ঢুকল। খুনিকে আশ্রয় দেওয়াটা অবশ্যই অন্যায়, কিন্তু তাঁকে পুলিশের হাতে তুলে দিলে নিশ্চয়ই সেই অপরাধ লাঘব হয়ে যাবে।
কিন্তু বেডরুমে এসে ওরা হাঁ হয়ে গেল।
পাখি ফুড়ুৎ! এসি চলছে, ফ্যান চলছে, বিছানাও পরিপাটি করে রাখা, নীলাঞ্জনের চিহ্নমাত্র নেই।
অর্ঘ্য রাগে ফেটে পড়ল, ”পালিয়েছে! কি হবে এখন? পুলিশ এসে তো আমাকে ধরবে!”
স্মিতাও অবাক, কি করে পালাল নীলাঞ্জন? তবে কি ও কাল রাতে দেখে নিয়েছিল ফ্ল্যাটের দরজার চাবি ওরা কোথায় রাখে? কিছু আঁচ করে অমনি পালিয়েছে? ও চাবিটা কোথায় খুঁজতে যাচ্ছিল, তাঁর আগেই অর্ঘ্য রাগে গনগন করতে করতে সুপ্রতিমকে ফোন করল।
ঘণ্টাদুয়েক বাদে ওরা সবাই যখন পুলিশের জিপে করে ক্যানিং-এ নীলাঞ্জনের ফ্ল্যাটে গিয়ে পৌঁছল তখন বেলা হয়ে এসেছে। খবর পেয়ে বিদিশাও ওর বর সঞ্জয়কে নিয়ে এসেছে।
সবার মুখই থমথমে, নীলাঞ্জন ঝোঁকের বশে এটা কি করল!
অর্ঘ্যর এবার একটু অপরাধী লাগছিল নিজেকে, এভাবে পুলিশের কাছে নীলাঞ্জনকে ধরিয়ে দেবার জন্য, কিন্তু সুপ্রতিম বোঝাল, ”দ্যাখ, ও আজ হোক, কাল হোক, ধরা পড়বেই। মাঝখান থেকে তুই আমি ওকে থাকতে দিয়েছি পুলিশ জানলে আমরাও ফেঁসে যাব। তার থেকে আগেভাগে পুলিশকে আমরা পুরো ব্যাপারটা বলে দিলে আমরা বেঁচে যাব বুঝলি!”
জিপে যেতে যেতে ইনস্পেক্টর দু-বার বলেছেন, ”আপনারা শিওর তো? গেলে বডি পাওয়া যাবে তো?”
অর্ঘ্য বলল, ”ও তো তাই বলেছিল স্যার। আমি তো বুঝতে পারিনি সকাল হবার আগেই ও পালাবে।”
ইনস্পেক্টর বেশ প্রসন্নভাবে বললেন, ”বডি পাওয়া গেলে কোনো চাপ নেই, চব্বিশ ঘণ্টার মধ্যে ধরে ফেলব বাছাধনকে। ”
নীলাঞ্জনের বলা ঠিকানা অনুযায়ী ফ্ল্যাটটা খুঁজে পেতে বিশেষ বেগ পেতে হল না। ফ্ল্যাটবাড়ি বলতে কোনো ঝাঁ চকচকে কমপ্লেক্স নয়, ঘুপচি গলির মধ্যে সাবেকি আমলের বাড়ির মধ্যে অজস্র পার্টিশন করে ফ্ল্যাট বের করা হয়েছে। আশপাশের লোকজনকে জিজ্ঞেস করতেই নীলাঞ্জনদের দরজাটা দেখিয়ে দিল।
পুরনো আমলের মরচে পড়া তালা, বারকয়েক জোরে চাপ দিতেই খুলে গেল।
ইনস্পেক্টর আর সাথে দু-জন কনস্টেবল ঢুকে এদিক-ওদিক খুঁজতে শুরু করল। অর্ঘ্যর বুকের ভেতরটা ঢিবঢিব করছে, ও বলল, ”স্যার, ফ্রিজের ভেতর রেখেছে বলেছিল।”
ডাইনিং-এর কোনো বালাই নেই, কেবল ছোট ছোট দুটো ঘর। জিনিসের বাহুল্যে এবং অগোছালো গার্হস্থ্যে পুরো ফ্ল্যাটটাই যেন কর্পোরেশনের ভ্যাট হয়ে রয়েছে। আসবাবপত্রেরও কোনো ঠিকঠিকানা নেই। খাটের উপরে জামাকাপড় স্তূপাকৃতি করে রাখা, তার পাশেই খাটের ওপরেই একটা চেয়ার বসানো। আরেক পাশে ছোট একটা আলমারি, কিন্তু তার দরজা খোলা, ভেতরে এলোমেলো জিনিসে ভর্তি।
অন্য ঘরে ঢুকতেই ঘরের মাঝখানে বেখাপ্পাভাবে দাঁড়িয়ে থাকা ফ্রিজটা চোখে পড়ল সবার।
বিদিশার বর সঞ্জয় অস্ফুটে বলল, ”এই স্মিতা আর বিদিশা, এদিকে সরে এসো তোমরা।”
কনস্টেবলদুটো গিয়ে ফ্রিজটা খুলতেই পচা একটা গন্ধ ভক করে এসে ঝাপটা মারল সবার নাকেমুখে।
অর্ঘ্য হিমচোখে দেখল একটা মৃতদেহকে বেঁকিয়ে চুরিয়ে ঠেসেঠুসে ঢোকানো হয়েছে ফ্রিজটার মধ্যে, মেয়েটার চুলটা এলোমেলো হয়ে বিছিয়ে রয়েছে গোটা শরীরে, ঘাড়টা নির্দয়ভাবে জানুর মাঝে গোঁজা।
সব মিলিয়ে বীভৎস একটা দৃশ্য!
কনস্টেবলদুটো ধরাধরি করে লাশটাকে ফ্রিজ থেকে বের করে সামনের মাটিতে রাখতেই স্মিতার মুখ দিয়ে ‘আঁক’ করে একটা শব্দ বেরিয়ে এল।
মেয়েটার চোখদুটো যেন খরচোখে এদিকেই তাকিয়ে আছে।
সুপ্রতিম এগিয়ে গিয়ে বলতে যাচ্ছিল, ”স্যার, আমাদের কিন্তু কোনো দোষ নেই। আ-আমরা কিন্তু জানতে পেরেই আপনাকে………” হঠাৎ ফ্রিজের দিকে চোখ পড়তেই ও বিস্ফারিত চোখে একটা আর্তনাদ করে অর্ঘ্যর গায়ে ঢলে পড়ল।
অর্ঘ্য ওকে সামলাতে গিয়ে সামনে তাকাতে ওর শিরদাঁড়া বেয়ে একটা হিমেল স্রোত বয়ে গেল। ফ্রিজের মধ্যে পেছন দিকে দুমড়ে-মুচড়ে ঢোকানো রয়েছে আরো একটা মৃতদেহ, ফ্রিজের হিমায়িত তাপমাত্রায় রক্তশূন্য ফ্যাকাশে মড়াটা অন্তত একমাসের পুরনো, পচা মাংসের গন্ধে গা গুলিয়ে উঠল ওর।
সামনে শুইয়ে রাখা মড়াটা একজন মহিলার, গায়ে সবুজ রঙের নাইটি, আর অন্য মড়াটার গায়ে একটা সাদা টি-শার্ট, এই টি-শার্টটা অর্ঘ্যর চেনা, কাল এটা পরেই নীলাঞ্জন গিয়েছিল ওর বাড়ি।
কিছু বোঝার আগেই ওর চারপাশটা কেমন দুলে উঠল, মুহূর্তের মধ্যে জ্ঞান হারাল অর্ঘ্য।
অর্ঘ্যকে ধরার জন্য সবাই ছুটে এল।
ছুটে এল ঘরের কোণে দাঁড়িয়ে থাকা নীলাঞ্জনও। কিন্তু ওর দিকে কেউ তাকাল না। তার মানে কি কেউ ওকে ওকে দেখতে পাচ্ছে না?
ফ্রিজের ভেতর ওর নিজের মৃতদেহটাকে দেখে কাঁপছিল নীলাঞ্জন!
একটু দূরেই দাঁড়িয়ে থাকা পুলিশ ইনস্পেক্টরটি কিসব বলে যাচ্ছেন হাত-পা নেড়ে, ওর কানে কিছুই ঢুকছে না।
ওর যে সব মনে পড়ে গেছে।
কোয়েল কোনোভাবে মরার আগে ওর পুরনো প্রেমিক ইউনুসকে ফোন করে দিয়েছিল। সে এসে প্রেমিকার মৃতদেহ দেখে আর নিজেদের প্ল্যান পুরো বানচাল হয়েছে দেখে কাণ্ডজ্ঞান হারিয়ে একইভাবে নীলাঞ্জনকেও খুন করে। করে কোয়েলের সাথে নীলাঞ্জনকেও ঢুকিয়ে দেয় ফ্রিজে।
তীব্র মাথা যন্ত্রণায় চিরঘুমে ঢলে পড়েছিল যেন নীলাঞ্জন।
তারপর ঠিক কালরাতের মতোই গত একমাস ধরে প্রত্যেকদিন ও অর্থাৎ নীলাঞ্জনের অশরীরী আত্মা কোনো না কোনো বন্ধুর বাড়ি গিয়ে রাতে উঠেছে, সেখানে গিয়ে এক রাত থাকার আশ্রয় চেয়েছে। কাল রাতেও একইভাবে ও অর্ঘ্যর বাড়ি গিয়েছিল।
ভাবতে ভাবতে নীলাঞ্জনের আত্মা আবার তলিয়ে যাচ্ছে তার অতিপ্রাকৃত রূপের মাঝে। তার অবচেতন মনে বাবা, মা, সোহিনীর ভালোবাসা, কোয়েলের ব্ল্যাকমেল সব তন্দ্রার মতো মাঝেমাঝে ভেসে উঠছে, আবার হারিয়ে যাচ্ছে গভীর অতলে। আবার আজ রাতে সে সব ভুলে গিয়ে জেগে উঠবে। অনিচ্ছাসত্ত্বেও হয়তো গিয়ে এক রাতের আশ্রয় চাইবে কোনো বন্ধুর বাড়ি।
দূরে দাঁড়িয়ে ভয়ে কাঁপছিল বিদিশা!
এবার কার বাড়িতে আশ্রয় চাইতে আসবে নীলাঞ্জন? কার বাড়িতে এসে কাকুতিমিনতি করবে একরাত থাকার জন্য? কিন্তু ফ্রিজের মধ্যে থেকে থেকে হওয়া এসি-র অভ্যেসটার কি করবে ও, ওর বাড়িতে তো এসি নেই!
হাওড়া স্টেশনের ডিজিটাল বোর্ডে দুন এক্সপ্রেস নামটা ভেসে উঠতেই বনানী মুখ থেকে কোল্ড ড্রিঙ্কের স্ট্র-টা কোনোমতে বের করে ছটফটিয়ে উঠলেন, ”ওই যে, দিয়ে দিয়েছে ট্রেন! আট নম্বর প্ল্যাটফর্ম! মোহর শীগগিরই ব্যাগগুলোকে নে, ওগো তুমি বড় ট্রলিটা নাও…!”
মোহর অনেকক্ষণ ধরে দাঁড়িয়ে ছিল, সবে মিনিট পাঁচেক হল বসার জায়গা পেয়ে হোয়াটসঅ্যাপে চোখ রেখেছে, মায়ের এমন হুড়মুড়িয়ে তাড়া দেওয়াতে বিরক্ত হয়ে বলল, ”ওফ মা! তোমার এই হুটোপাটি করার স্বভাবটা কিছুতেই যাবে না! সেই সাড়ে আটটায় ট্রেন, এখন সবে সাতটা। দিয়েছে দিক না, আমরা ধীরেসুস্থে যাব’খন!”
বনানী আরো অস্থির হয়ে উঠলেন, ”ধীরে সুস্থে গেলে চলবে নাকি! প্ল্যাটফর্মে ভিড় হয়ে এত লাগেজ নিয়ে হাঁটা যাবে না, তার ওপর তোর বাবা তো আর সেরকম চটপটে নয়, আমি না তাড়া দিলে থম মেরে বসে থাকবে তো বসেই থাকবে! তার ওপর এসি থ্রি টায়ারের দু-নম্বর কামরাটা সামনের দিকে পড়বে না পেছনের দিকে তাও জানি না। তার থেকে চল তাড়াতাড়ি গিয়ে আগে ট্রেনে উঠে বসি।”
মোহর আর দ্বিরুক্তি না করে দীর্ঘশ্বাস ফেলে উঠে দাঁড়িয়ে ওর রুকস্যাকটা পিঠে বাঁধতে লাগল। মায়ের এই সবসময় সমস্ত ব্যাপার নিয়ে টেনশন আর হুড়োহুড়ি ওর মোটেও ভালো লাগে না, এই জন্য কোথাও ঘুরতে গেলে বেড়ানোর যে হালকা মেজাজ, সেটা নষ্ট হয়ে যায়, ব্রেকফাস্টের জন্য তাড়া, গাড়ি ডাকার তাড়া, হোটেল ভালো হবে কিনা তার টেনশন, রাতে ঠিকমতো খাবার পাওয়া যাবে কিনা তার চিন্তা, ধুর এত চাপ নিয়ে ঘুরতে ভালো লাগে নাকি! রিল্যাক্সড মেজাজটাই হারিয়ে যায়। কিন্তু কি আর করা যাবে, একহাতে একটা ট্রলি ধরে পিঠে রুকস্যাক ঝুলিয়ে ও হাঁটা লাগাল।
সুজয়ও উঠে লাগেজ নিয়ে চলতে শুরু করলেন, পেছন পেছন বনানী জলের বোতলের ব্যাগটা নিয়ে হাঁটতে হাঁটতে বলতে লাগলেন, ”অত ধীরেসুস্থে করলে আর ঘোরা হয় না বাপু! একে তো দু-রাত ট্রেনে থাকতে হবে ভেবেই বিচ্ছিরি লাগছে, তার ওপর ক্যুপে পড়েছে, বাকি তিনজন কেমন হবে কে জানে!”
সুজয় স্বভাবসিদ্ধ ভঙ্গিতে শান্ত গলায় বললেন, ”আহা এত চিন্তা করছ কেন, লোয়ার, মিডল আর আপার তিনটেই তো পড়েছে আমাদের, তুমি নীচে শুয়ে পড়বে, আমি মাঝে আর মোহর…।”
বনানী সুজয়ের কথার মাঝখানেই ঝাঁঝিয়ে উঠলেন, ”তুমি থামো তো! তোমার আর কি! কোনো কিছুতেই কোনো ভাবনা আছে তোমার? সকাল থেকে যে আমি ভেবেই অস্থির এই দুদিন ধরে ট্রেনে কি খাব, কি করব, এতগুলো রান্না করলাম, প্যাক করলাম, আর তুমি? দিব্যি সারাদিন পায়ের ওপর পা তুলে বই মুখে নিয়ে কাটিয়ে দিলে। একটা বড় মেয়েকে নিয়ে যাচ্ছি, ক্যুপের মধ্যে বাকি তিনজন কেমন হবে না হবে, এইসব নিয়ে কোনো চিন্তা আছে তোমার? তার ওপর হরিদ্বারের হোটেলটা স্টেশন থেকে কতদূরে হবে কে জানে, সবই তো নেটে বুক করা! আমাদের স্কুলের জয়তীদিও বলছিল ইন্টারনেটে বুক করলে সব আজেবাজে রুম দেয়। নামব তো সেই পরশু দিন, আর মোহরও খুঁজে খুঁজে এই জঘন্য ট্রেনটারই টিকিট পেল, ঘুরতে গেলে সবাই চালাকচতুর হলে ঘোরাটা ঠিকঠাক হয়, একজন সারাক্ষণ ভাবের জগতে বসে থাকলে আরেকজনের মাথাতেই সব চিন্তা এসে পড়ে বুঝলে!”
প্ল্যাটফর্মে এসে দ্যাখা গেল ট্রেন এখনো আসেনি বটে, তবে বি-টু কোচ কোথায় পড়বে, সেটা ডিজিটাল বোর্ডে দিয়ে দিয়েছে। বনানী তাতেও নিরস্ত হলেন না, দুজন টিকিট চেকারকে জিজ্ঞেস করে একদম শিওর হয়ে তবে বসলেন। নভেম্বরের প্রথম হলে কি হবে, রীতিমতো গরম। চোখে মুখে জল দিয়ে বোতলটা সুজয়ের দিকে বাড়িয়ে দিলেন, ”ওগো শুনছ, জল খাও একটু! সেই কখন বেরিয়েছ বাড়ি থেকে, পেট গরম হবে এবার……!”
মোহর মনে মনে মায়ের ওপর রেগে থাকলেও এবার হেসে ফেলল, মা বাবাকে যতই বকুক, আসলে একটা ছোট্ট বাচ্চার মতো ট্রিট করে। আড়চোখে ফোনের দিকে একবার তাকিয়ে নিয়ে ও আলগা করে মা-কে জড়িয়ে ধরল, ”মা, চিলি পনিরটা বেশ ঝাল ঝাল বানিয়েছ তো?”
বনানী বললেন, ”বেশি ঝাল খেও না, বাইরে ঘুরবে এখন ক-দিন, শরীর খারাপ হয়ে যাবে।” তারপরেই গলার স্বর পালটে বললেন, ”হ্যাঁ রে, হোটেলটা ঠিকঠাক বুক করেছিস তো? পুরো টাকা আগেভাগে দিয়ে দিলি, এখন কতরকম হচ্ছে!”
মোহর বলল, ”সবেতে অত টেনশন কোরো না তো মা! খুব ভালো হোটেল। ওই তো, ট্রেন ঢুকছে, চল, আস্তে আস্তে উঠি।”
বনানী বললেন, ”শোন, দরজার গায়ে দেখে নিবি তো আমাদের সঙ্গে যে তিনজন আছে, কি নাম, কত বয়স? এতটা রাস্তা একসাথে যাব, আজেবাজে লোক হলে আরেক চিন্তা!”
প্ল্যাটফর্মে ট্রেন ঢোকার সঙ্গে সঙ্গে একচোট হুড়োহুড়ি হয়, তারপর আস্তে আস্তে থিতিয়ে যায়। মোহর সবকটা লাগেজ সাবধানে ট্রেনে তুলল। মনটা বেশ খুশি খুশি লাগছে এবার। চাকরি পাওয়ার পর থেকে ওর খুব ইচ্ছে ছিল বাবামা-কে কোথাও একদম নিজের খরচে ঘুরিয়ে আনবে। অবশেষে সেটা সত্যি হতে চলেছে। দিনসাতেকের প্রোগ্রাম, হরিদ্বারে থাকা আর সেখান থেকেই হৃষীকেশ, মুসৌরি ঘুরে আসার প্ল্যান করা হয়েছে। আনন্দের সঙ্গে সঙ্গে খানিকটা উত্তেজনাও হচ্ছে, তবে সেটা সম্পূর্ণ অন্য কারণে।
ওদের ক্যুপে লাগেজ ঢুকিয়ে রেখে ওরা তিনজন যখন সিটে বসে আছে, সেইসময় বাকি তিনজন ট্রেনে উঠল। বনানী আড়চোখে দেখলেন, মধ্যবয়স্কা স্বামী-স্ত্রী, সঙ্গে বছর সাতাশ-আটাশের ছেলে। তিনজনেরই ভদ্র, রুচিশীল চেহারা। বনানী মনে মনে একটু আশ্বস্ত হয়ে নিজের হ্যান্ডব্যাগটাকে নিয়ে একটু সরে বসলেন। তারপর নিজের মনেই নিজেকে বোঝালেন, চেহারা ভদ্র সভ্য দিয়ে আজকাল কিছুই বোঝা যায় না, এই তো আগের সপ্তাহে যে ছেলেটার বাড়ি থেকে দেখতে এল মোহরকে, ফোনে তো কথা শুনে কত ভালো লেগেছিল, ছবিতেও মনে হয়েছিল বেশ শিক্ষাদীক্ষা আছে ফ্যামিলিটায়, কিন্তু বাড়িতে এসে কথাবার্তায় মোহ ভাঙল, দেখতে এসেছে ইঞ্জিনিয়ার মেয়ে, এদিকে কথাবার্তা বলছে মধ্যযুগের মতো। বনানীর মতো পোড়খাওয়া মানুষ যদি মানুষ চিনতে এত ভুল করেন, তবে মোহরের মতো বাচ্চারা তো করবেই! তাই, যত ঝামেলাই আসুক, মেয়েকে তিনি নিজেই দেখেশুনে বিয়ে দেবেন, এটা বনানীর প্রতিজ্ঞা। এনিয়ে বাপমেয়ের সাথে কত ঝগড়া হয়েছে তাঁর, সুজয় কত বুঝিয়েছে, এখনকার দিনে আবার অ্যারেঞ্জড ম্যারেজ আছে নাকি, মেয়েকে নিজেই দেখেশুনে পাত্র ঠিক করতে দাও, কিন্তু বনানী ছাড়বার পাত্রী নন। পয়সাওলা ছেলে তাঁর দরকার নেই, ফ্যামিলি ভালো হলেই হল।
হঠাৎ গায়ে কার ছোঁয়া পেয়ে চমকে তাকিয়ে দেখেন, পাশের মহিলাটি হাসিহাসি মুখে তাঁর দিকে তাকিয়ে আছেন, ”দিদিদের কোথায় যাওয়া হচ্ছে, হরিদ্বার না বেনারস?”
বনানী একটু কিন্তু-কিন্তু করে বললেন, ”হরিদ্বার। আ-আপনারা?”
মহিলা বেশ বিগলিত হয়ে বললেন, ”আমরাও হরিদ্বার! যাক বাবা, আমি তো ভাবছিলাম এতটা জার্নি, কার না কার সাথে পড়বে সিট, এইতো বেশ একসাথে গল্প করতে করতে যাওয়া যাবে। আমি বিদিশা, আমরা লেকটাউনে থাকি, আপনারা?”
দু-ঘণ্টা পরে ট্রেন যখন বর্ধমান স্টেশনে কিছুক্ষণের জন্য দাঁড়াল, তখন বনানী আর বিদিশা বেশ খোস গল্পে মেতে উঠেছেন। বনানীর বেশ চাপমুক্ত লাগছিল, এত ভালো সঙ্গী পাওয়া যাবে ভাবাই যায়নি! কিছু কিছু মানুষের মধ্যে এমন আন্তরিক ভাব থাকে, মনে হয় যেন কতকালের চেনা, এও তেমনই। বিদিশার স্বামী মানুষটিও বেশ রসিক, মিটিমিটি হেসে থাকেন সর্বক্ষণ, মাঝেমধ্যে টুক করে একটু ফুট কাটেন আলাপের মাঝে, ভদ্রলোক রেলে চাকরি করেন। সুজয়ের সঙ্গে দিব্যি মেতে উঠেছেন পাঁচশো-হাজারের নোট বাতিলের তর্কে। ওঁদের একটাই ছেলে, নাম সৃজন। সে ইঞ্জিনিয়ারিং পাশ করে চাকরি করছে আইটি সেক্টরে। বেশ সুন্দর ভদ্র নম্র ছেলে। মোহর সেই কখন আপার বার্থের টঙে উঠে বসে একটা পেপারব্যাক খুলে বসে আছে, ওকে নামবার একটা হাঁক দিয়ে টিফিন ক্যারিয়ার থেকে যত্ন করে তৈরি করা চিলি পনির বের করতে করতে বনানী বললেন, ”নিন প্লেট বের করুন, সবাই একসাথে মিলেমিশে খেয়ে নিই।”
বিদিশাও তার ব্যাগ থেকে খাবারের ঝোলা বার করতে করতে বললেন, ”বেশ তো, কিন্তু আমি আর আপনি-আজ্ঞে করতে পারছি না বাপু! তুমি আমাকে বিদিশা বোলো, আমি তোমাকে বনানী, কেমন?”
মোহর ওপর থেকে একবার আড়চোখে দেখল, তারপর চুপচাপ নেমে এল নীচে। বনানী বললেন, ”এই দ্যাখ মোহর, এই কাকিমারাও আমাদের হোটেলেই উঠেছেন। ভালোই হল, বেশ একসাথে ঘোরা যাবে, বল?”
সৃজন ছেলেটি এতক্ষণে কথা বলল, ”কাকিমা আপনারা কোথায় কোথায় ঘুরবেন? মুসৌরি যাবেন তো?”
বনানী মোহরের দিকে ইশারা করে বললেন, ”সব তো ও-ই ঠিক করেছে, কিরে, আমরা কোথায় কোথায় যাবো বল না দাদাকে।”
মোহর অল্প হেসে বলল, ”হ্যাঁ মুসৌরি, হৃষীকেশ সবই যাব।”
অনেকসময় বছরের পর বছর পাশাপাশি থেকে কোনো বন্ধুত্বই হয় না, আবার কখনো কখনো ঘুরতে গিয়ে এমন ভালোবাসার জালে জড়িয়ে পড়ে মানুষ, সেই টান রয়ে যায় আমৃত্যু। বনানী আর বিদিশারও তাই হল। দুজনের এমন বন্ধুত্ব হয়ে গেল, হরিদ্বারে গিয়ে ঘোরা, বেড়ানো, সব তো একসাথে হলই, কলকাতায় ফিরেই শীগগিরই মিট করবেন দুজনে, এমন কথাও দেওয়া হয়ে গেল। যেদিন ফেরার ট্রেন, তার আগের দিন সন্ধেবেলায় হর-কি-পৌরির ঘাটে আরতি দেখতে দেখতে বনানীর মনটা আনন্দে ভরে উঠছিল। এদের এ ক-দিন যত দেখছেন ততই যেন অবাক হয়ে যাচ্ছেন। কি সহজ সরল সুন্দর পরিবার! বিদিশার মতো হাসিখুশি মানুষ তো খুব কমই হয়, ওঁর স্বামী অমিতাভও খুব ভালো। সৃজন বলে ছেলেটির তো কোনো তুলনাই হয় না, সেদিন মনসা পাহাড়ে বনানী যখন কিছুটা উঠে আর উঠতেই পারছিলেন না, মনে হচ্ছিল এক্ষুনি দম বন্ধ হয়ে যাবে, মোহর আর ওর বাবাও অনেকদূরে এগিয়ে গিয়েছিল, তখন ওই সৃজন ছেলেটাই তো বনানীকে ধরে ধরে নিয়ে গেল কতটা রাস্তা, একটা দোকানে বসিয়ে জল খাওয়াল, ওষুধও নিয়ে এল খুঁজে পেতে।
আরতির শেষে দুই বন্ধু একসঙ্গে ডালা ভাসালেন গঙ্গার জলে, সকলের শুভকামনা করে। চারপাশের পবিত্র আবহাওয়ায়, অদূরের সন্ধ্যারতিতে আবেগে দুজনেরই চোখে জল। বিদিশা আলগা করে বনানীর হাত ধরে বললেন, ”তুই যেমন ভালো, তোর মেয়েটাও তেমনি মিষ্টি বনানী! ওইটুকু মেয়ে, কিন্তু কি সুন্দর দায়িত্ববোধ, দেখছি তো ক-দিন ধরে!”
বনানী কিছু বললেন না, কিন্তু তাঁর বুকের ভেতরটা আনন্দে ধক করে উঠল। যে কথাটা তিনি দু-দিন ধরে বলবেন বলবেন করছেন, সেটাই কি বিদিশা বলতে যাচ্ছেন? একটু দিশেহারা হয়ে অস্ফুটে বনানী বললেন, ”তোর ছেলেটাই বা কম যায় কিসে! এখনকার ছেলেদের মধ্যে তো মায়াদয়া এসব দেখাই যায় না, কিন্তু তোর ছেলের মনটা ভারি ভালো।”
বনানী দূরে তাকালেন, মোহর আর ওর বাবা সামনে হেঁটে চলেছে। একটু মনঃক্ষুণ্ণ হলেন এই ভেবে যে, তাঁদের মধ্যে এত ভালো বন্ধুত্ব হওয়া সত্ত্বেও ছেলেটার সাথে মোহরের তেমন ভাব জমেনি। সারাক্ষণই দুজনে দূরে দূরেই রয়েছে। পরমুহূর্তেই নিজেকে বোঝালেন বনানী, এত ভালো ফ্যামিলি, এত ভালো ছেলে, পরে সব ঠিক হয়ে যাবে। কি একটা বলতে যাবেন, হঠাৎ শুনলেন বিদিশা কানের কাছে এসে ফিসফিস করে বলছেন, ”আমার মনে হয় আমরা খুব ভালো বেয়ানও হব বুঝলি!”
বনানী অবাক হয়ে তাকাতেই বিদিশা চোখ টিপে আবার বললেন, ”তোর মেয়ের পাশে শাশুড়ি হিসেবে আমাকে ভালোই মানাবে বল? কি বলিস?”
বনানী খুশিতে প্রথমে কি করবেন ভেবে পেলেন না, মনে হল একছুট্টে গিয়ে সুজয়কে বলেন, ”দ্যাখো, তুমি বলছিলে না, আমি পারব না? মোহরের জন্য কত ভালো ছেলে আমি খুঁজে পেয়েছি দ্যাখো!” তারপর আনন্দে বিদিশার হাত জড়িয়ে ধরলেন।
হোটেলে ফিরে রাতের ডিনার টেবিলে সলজ্জ মুখে বনানীই প্রস্তাবটা পাড়লেন। প্রথমেই সৃজনের দিকে চেয়ে বললেন, ”দ্যাখো সৃজন, তোমার মা আর আমি দুজনেই যথেষ্ট মডার্ন। আমাদের পছন্দ মানে এই নয় তোমাদেরও সেটা মুখ বুজে মানতে হবে। ভেবে বলো, তোমার মত আছে কি এই বিয়েতে?”
তারও ঘণ্টাদুয়েক পরে সবাই যখন নিজের নিজের রুমে ঘুমে তলিয়ে গেছে, হোটেলের করিডরে চুপিসাড়ে দেখা করল দুটো ছেলেমেয়ে। প্রথম কথা বলল মোহরই, ”মেনল্যান্ড চায়না ট্রিটটার কথা ভুলে যেয়ো না, যা প্ল্যান করেছিলাম না, আর যেরকমভাবে এক্সিকিউট করলাম, তোমার বিরাট কোহলিও এরকমভাবে ম্যাচ বের করে আনতে পারবে না।”
সৃজন চারপাশ আলগোছে দেখে নিয়ে জড়িয়ে ধরল তার চার বছরের পুরনো গার্লফ্রেন্ডকে, ”নাহ, এই ব্যাপারে আমি সত্যিই কান মুলছি! তোমার জবাব নেই। আরে আমার মা-ও বলে দেখেশুনে বিয়ে দেবে, তোমার মা-ও তাই! আর দুজনেই মুখে যা, কাজেও তাই। আমি তো বিশাল চাপ খেয়ে গিয়েছিলাম যে এতদিন প্রেম করে শেষটায় মনে হয় ব্যাচেলরই থাকতে হবে। উফ, তোমার এই যে প্ল্যানটা, সলিড, সলিড, কোন কথা হবে না!”
মোহর বলল, ”কি করব, সাত-আটমাস আগে মা-কে ভালো করে যখন বলতে গিয়েছিলাম যে মা, প্রেম করছি, মা তো কিছু না শুনেই নাকচ করে দিলো! তোমার মা-ও নাকি তাই!”
সৃজন চোখ টিপে বলল, ”তাই বলে মাছের তেলেই মাছ ভাজা? ব্রাভো! তবে এদের দুজনের প্রেম করাতে গিয়ে আমরা এ ক-দিন তো কথাই বলতে পারছিলাম না, কি বিরক্ত লাগছিল!”
মোহর মুচকি হেসে বলল, ”একটা লাভম্যারেজকে অ্যারেঞ্জড করতে গিয়ে আরো একটা লাভ হয়ে গেল, বলো?”
সৃজন বুঝতে না পেরে বলল, ”মানে?”
মোহর তার ভালোবাসার মানুষটার ঠেঁটে চুমু এঁকে দিতে দিতে বলল, ”তোমার মা আর আমার মায়ের লাভ ম্যারেজটাও হয়ে গেল! হি হি!”
হাওড়া স্টেশনের ডিজিটাল বোর্ডে দুন এক্সপ্রেস নামটা ভেসে উঠতেই বনানী মুখ থেকে কোল্ড ড্রিঙ্কের স্ট্র-টা কোনোমতে বের করে ছটফটিয়ে উঠলেন, ”ওই যে, দিয়ে দিয়েছে ট্রেন! আট নম্বর প্ল্যাটফর্ম! মোহর শীগগিরই ব্যাগগুলোকে নে, ওগো তুমি বড় ট্রলিটা নাও…!”
মোহর অনেকক্ষণ ধরে দাঁড়িয়ে ছিল, সবে মিনিট পাঁচেক হল বসার জায়গা পেয়ে হোয়াটসঅ্যাপে চোখ রেখেছে, মায়ের এমন হুড়মুড়িয়ে তাড়া দেওয়াতে বিরক্ত হয়ে বলল, ”ওফ মা! তোমার এই হুটোপাটি করার স্বভাবটা কিছুতেই যাবে না! সেই সাড়ে আটটায় ট্রেন, এখন সবে সাতটা। দিয়েছে দিক না, আমরা ধীরেসুস্থে যাব’খন!”
বনানী আরো অস্থির হয়ে উঠলেন, ”ধীরে সুস্থে গেলে চলবে নাকি! প্ল্যাটফর্মে ভিড় হয়ে এত লাগেজ নিয়ে হাঁটা যাবে না, তার ওপর তোর বাবা তো আর সেরকম চটপটে নয়, আমি না তাড়া দিলে থম মেরে বসে থাকবে তো বসেই থাকবে! তার ওপর এসি থ্রি টায়ারের দু-নম্বর কামরাটা সামনের দিকে পড়বে না পেছনের দিকে তাও জানি না। তার থেকে চল তাড়াতাড়ি গিয়ে আগে ট্রেনে উঠে বসি।”
মোহর আর দ্বিরুক্তি না করে দীর্ঘশ্বাস ফেলে উঠে দাঁড়িয়ে ওর রুকস্যাকটা পিঠে বাঁধতে লাগল। মায়ের এই সবসময় সমস্ত ব্যাপার নিয়ে টেনশন আর হুড়োহুড়ি ওর মোটেও ভালো লাগে না, এই জন্য কোথাও ঘুরতে গেলে বেড়ানোর যে হালকা মেজাজ, সেটা নষ্ট হয়ে যায়, ব্রেকফাস্টের জন্য তাড়া, গাড়ি ডাকার তাড়া, হোটেল ভালো হবে কিনা তার টেনশন, রাতে ঠিকমতো খাবার পাওয়া যাবে কিনা তার চিন্তা, ধুর এত চাপ নিয়ে ঘুরতে ভালো লাগে নাকি! রিল্যাক্সড মেজাজটাই হারিয়ে যায়। কিন্তু কি আর করা যাবে, একহাতে একটা ট্রলি ধরে পিঠে রুকস্যাক ঝুলিয়ে ও হাঁটা লাগাল।
সুজয়ও উঠে লাগেজ নিয়ে চলতে শুরু করলেন, পেছন পেছন বনানী জলের বোতলের ব্যাগটা নিয়ে হাঁটতে হাঁটতে বলতে লাগলেন, ”অত ধীরেসুস্থে করলে আর ঘোরা হয় না বাপু! একে তো দু-রাত ট্রেনে থাকতে হবে ভেবেই বিচ্ছিরি লাগছে, তার ওপর ক্যুপে পড়েছে, বাকি তিনজন কেমন হবে কে জানে!”
সুজয় স্বভাবসিদ্ধ ভঙ্গিতে শান্ত গলায় বললেন, ”আহা এত চিন্তা করছ কেন, লোয়ার, মিডল আর আপার তিনটেই তো পড়েছে আমাদের, তুমি নীচে শুয়ে পড়বে, আমি মাঝে আর মোহর…।”
বনানী সুজয়ের কথার মাঝখানেই ঝাঁঝিয়ে উঠলেন, ”তুমি থামো তো! তোমার আর কি! কোনো কিছুতেই কোনো ভাবনা আছে তোমার? সকাল থেকে যে আমি ভেবেই অস্থির এই দুদিন ধরে ট্রেনে কি খাব, কি করব, এতগুলো রান্না করলাম, প্যাক করলাম, আর তুমি? দিব্যি সারাদিন পায়ের ওপর পা তুলে বই মুখে নিয়ে কাটিয়ে দিলে। একটা বড় মেয়েকে নিয়ে যাচ্ছি, ক্যুপের মধ্যে বাকি তিনজন কেমন হবে না হবে, এইসব নিয়ে কোনো চিন্তা আছে তোমার? তার ওপর হরিদ্বারের হোটেলটা স্টেশন থেকে কতদূরে হবে কে জানে, সবই তো নেটে বুক করা! আমাদের স্কুলের জয়তীদিও বলছিল ইন্টারনেটে বুক করলে সব আজেবাজে রুম দেয়। নামব তো সেই পরশু দিন, আর মোহরও খুঁজে খুঁজে এই জঘন্য ট্রেনটারই টিকিট পেল, ঘুরতে গেলে সবাই চালাকচতুর হলে ঘোরাটা ঠিকঠাক হয়, একজন সারাক্ষণ ভাবের জগতে বসে থাকলে আরেকজনের মাথাতেই সব চিন্তা এসে পড়ে বুঝলে!”
প্ল্যাটফর্মে এসে দ্যাখা গেল ট্রেন এখনো আসেনি বটে, তবে বি-টু কোচ কোথায় পড়বে, সেটা ডিজিটাল বোর্ডে দিয়ে দিয়েছে। বনানী তাতেও নিরস্ত হলেন না, দুজন টিকিট চেকারকে জিজ্ঞেস করে একদম শিওর হয়ে তবে বসলেন। নভেম্বরের প্রথম হলে কি হবে, রীতিমতো গরম। চোখে মুখে জল দিয়ে বোতলটা সুজয়ের দিকে বাড়িয়ে দিলেন, ”ওগো শুনছ, জল খাও একটু! সেই কখন বেরিয়েছ বাড়ি থেকে, পেট গরম হবে এবার……!”
মোহর মনে মনে মায়ের ওপর রেগে থাকলেও এবার হেসে ফেলল, মা বাবাকে যতই বকুক, আসলে একটা ছোট্ট বাচ্চার মতো ট্রিট করে। আড়চোখে ফোনের দিকে একবার তাকিয়ে নিয়ে ও আলগা করে মা-কে জড়িয়ে ধরল, ”মা, চিলি পনিরটা বেশ ঝাল ঝাল বানিয়েছ তো?”
বনানী বললেন, ”বেশি ঝাল খেও না, বাইরে ঘুরবে এখন ক-দিন, শরীর খারাপ হয়ে যাবে।” তারপরেই গলার স্বর পালটে বললেন, ”হ্যাঁ রে, হোটেলটা ঠিকঠাক বুক করেছিস তো? পুরো টাকা আগেভাগে দিয়ে দিলি, এখন কতরকম হচ্ছে!”
মোহর বলল, ”সবেতে অত টেনশন কোরো না তো মা! খুব ভালো হোটেল। ওই তো, ট্রেন ঢুকছে, চল, আস্তে আস্তে উঠি।”
বনানী বললেন, ”শোন, দরজার গায়ে দেখে নিবি তো আমাদের সঙ্গে যে তিনজন আছে, কি নাম, কত বয়স? এতটা রাস্তা একসাথে যাব, আজেবাজে লোক হলে আরেক চিন্তা!”
প্ল্যাটফর্মে ট্রেন ঢোকার সঙ্গে সঙ্গে একচোট হুড়োহুড়ি হয়, তারপর আস্তে আস্তে থিতিয়ে যায়। মোহর সবকটা লাগেজ সাবধানে ট্রেনে তুলল। মনটা বেশ খুশি খুশি লাগছে এবার। চাকরি পাওয়ার পর থেকে ওর খুব ইচ্ছে ছিল বাবামা-কে কোথাও একদম নিজের খরচে ঘুরিয়ে আনবে। অবশেষে সেটা সত্যি হতে চলেছে। দিনসাতেকের প্রোগ্রাম, হরিদ্বারে থাকা আর সেখান থেকেই হৃষীকেশ, মুসৌরি ঘুরে আসার প্ল্যান করা হয়েছে। আনন্দের সঙ্গে সঙ্গে খানিকটা উত্তেজনাও হচ্ছে, তবে সেটা সম্পূর্ণ অন্য কারণে।
ওদের ক্যুপে লাগেজ ঢুকিয়ে রেখে ওরা তিনজন যখন সিটে বসে আছে, সেইসময় বাকি তিনজন ট্রেনে উঠল। বনানী আড়চোখে দেখলেন, মধ্যবয়স্কা স্বামী-স্ত্রী, সঙ্গে বছর সাতাশ-আটাশের ছেলে। তিনজনেরই ভদ্র, রুচিশীল চেহারা। বনানী মনে মনে একটু আশ্বস্ত হয়ে নিজের হ্যান্ডব্যাগটাকে নিয়ে একটু সরে বসলেন। তারপর নিজের মনেই নিজেকে বোঝালেন, চেহারা ভদ্র সভ্য দিয়ে আজকাল কিছুই বোঝা যায় না, এই তো আগের সপ্তাহে যে ছেলেটার বাড়ি থেকে দেখতে এল মোহরকে, ফোনে তো কথা শুনে কত ভালো লেগেছিল, ছবিতেও মনে হয়েছিল বেশ শিক্ষাদীক্ষা আছে ফ্যামিলিটায়, কিন্তু বাড়িতে এসে কথাবার্তায় মোহ ভাঙল, দেখতে এসেছে ইঞ্জিনিয়ার মেয়ে, এদিকে কথাবার্তা বলছে মধ্যযুগের মতো। বনানীর মতো পোড়খাওয়া মানুষ যদি মানুষ চিনতে এত ভুল করেন, তবে মোহরের মতো বাচ্চারা তো করবেই! তাই, যত ঝামেলাই আসুক, মেয়েকে তিনি নিজেই দেখেশুনে বিয়ে দেবেন, এটা বনানীর প্রতিজ্ঞা। এনিয়ে বাপমেয়ের সাথে কত ঝগড়া হয়েছে তাঁর, সুজয় কত বুঝিয়েছে, এখনকার দিনে আবার অ্যারেঞ্জড ম্যারেজ আছে নাকি, মেয়েকে নিজেই দেখেশুনে পাত্র ঠিক করতে দাও, কিন্তু বনানী ছাড়বার পাত্রী নন। পয়সাওলা ছেলে তাঁর দরকার নেই, ফ্যামিলি ভালো হলেই হল।
হঠাৎ গায়ে কার ছোঁয়া পেয়ে চমকে তাকিয়ে দেখেন, পাশের মহিলাটি হাসিহাসি মুখে তাঁর দিকে তাকিয়ে আছেন, ”দিদিদের কোথায় যাওয়া হচ্ছে, হরিদ্বার না বেনারস?”
বনানী একটু কিন্তু-কিন্তু করে বললেন, ”হরিদ্বার। আ-আপনারা?”
মহিলা বেশ বিগলিত হয়ে বললেন, ”আমরাও হরিদ্বার! যাক বাবা, আমি তো ভাবছিলাম এতটা জার্নি, কার না কার সাথে পড়বে সিট, এইতো বেশ একসাথে গল্প করতে করতে যাওয়া যাবে। আমি বিদিশা, আমরা লেকটাউনে থাকি, আপনারা?”
দু-ঘণ্টা পরে ট্রেন যখন বর্ধমান স্টেশনে কিছুক্ষণের জন্য দাঁড়াল, তখন বনানী আর বিদিশা বেশ খোস গল্পে মেতে উঠেছেন। বনানীর বেশ চাপমুক্ত লাগছিল, এত ভালো সঙ্গী পাওয়া যাবে ভাবাই যায়নি! কিছু কিছু মানুষের মধ্যে এমন আন্তরিক ভাব থাকে, মনে হয় যেন কতকালের চেনা, এও তেমনই। বিদিশার স্বামী মানুষটিও বেশ রসিক, মিটিমিটি হেসে থাকেন সর্বক্ষণ, মাঝেমধ্যে টুক করে একটু ফুট কাটেন আলাপের মাঝে, ভদ্রলোক রেলে চাকরি করেন। সুজয়ের সঙ্গে দিব্যি মেতে উঠেছেন পাঁচশো-হাজারের নোট বাতিলের তর্কে। ওঁদের একটাই ছেলে, নাম সৃজন। সে ইঞ্জিনিয়ারিং পাশ করে চাকরি করছে আইটি সেক্টরে। বেশ সুন্দর ভদ্র নম্র ছেলে। মোহর সেই কখন আপার বার্থের টঙে উঠে বসে একটা পেপারব্যাক খুলে বসে আছে, ওকে নামবার একটা হাঁক দিয়ে টিফিন ক্যারিয়ার থেকে যত্ন করে তৈরি করা চিলি পনির বের করতে করতে বনানী বললেন, ”নিন প্লেট বের করুন, সবাই একসাথে মিলেমিশে খেয়ে নিই।”
বিদিশাও তার ব্যাগ থেকে খাবারের ঝোলা বার করতে করতে বললেন, ”বেশ তো, কিন্তু আমি আর আপনি-আজ্ঞে করতে পারছি না বাপু! তুমি আমাকে বিদিশা বোলো, আমি তোমাকে বনানী, কেমন?”
মোহর ওপর থেকে একবার আড়চোখে দেখল, তারপর চুপচাপ নেমে এল নীচে। বনানী বললেন, ”এই দ্যাখ মোহর, এই কাকিমারাও আমাদের হোটেলেই উঠেছেন। ভালোই হল, বেশ একসাথে ঘোরা যাবে, বল?”
সৃজন ছেলেটি এতক্ষণে কথা বলল, ”কাকিমা আপনারা কোথায় কোথায় ঘুরবেন? মুসৌরি যাবেন তো?”
বনানী মোহরের দিকে ইশারা করে বললেন, ”সব তো ও-ই ঠিক করেছে, কিরে, আমরা কোথায় কোথায় যাবো বল না দাদাকে।”
মোহর অল্প হেসে বলল, ”হ্যাঁ মুসৌরি, হৃষীকেশ সবই যাব।”
অনেকসময় বছরের পর বছর পাশাপাশি থেকে কোনো বন্ধুত্বই হয় না, আবার কখনো কখনো ঘুরতে গিয়ে এমন ভালোবাসার জালে জড়িয়ে পড়ে মানুষ, সেই টান রয়ে যায় আমৃত্যু। বনানী আর বিদিশারও তাই হল। দুজনের এমন বন্ধুত্ব হয়ে গেল, হরিদ্বারে গিয়ে ঘোরা, বেড়ানো, সব তো একসাথে হলই, কলকাতায় ফিরেই শীগগিরই মিট করবেন দুজনে, এমন কথাও দেওয়া হয়ে গেল। যেদিন ফেরার ট্রেন, তার আগের দিন সন্ধেবেলায় হর-কি-পৌরির ঘাটে আরতি দেখতে দেখতে বনানীর মনটা আনন্দে ভরে উঠছিল। এদের এ ক-দিন যত দেখছেন ততই যেন অবাক হয়ে যাচ্ছেন। কি সহজ সরল সুন্দর পরিবার! বিদিশার মতো হাসিখুশি মানুষ তো খুব কমই হয়, ওঁর স্বামী অমিতাভও খুব ভালো। সৃজন বলে ছেলেটির তো কোনো তুলনাই হয় না, সেদিন মনসা পাহাড়ে বনানী যখন কিছুটা উঠে আর উঠতেই পারছিলেন না, মনে হচ্ছিল এক্ষুনি দম বন্ধ হয়ে যাবে, মোহর আর ওর বাবাও অনেকদূরে এগিয়ে গিয়েছিল, তখন ওই সৃজন ছেলেটাই তো বনানীকে ধরে ধরে নিয়ে গেল কতটা রাস্তা, একটা দোকানে বসিয়ে জল খাওয়াল, ওষুধও নিয়ে এল খুঁজে পেতে।
আরতির শেষে দুই বন্ধু একসঙ্গে ডালা ভাসালেন গঙ্গার জলে, সকলের শুভকামনা করে। চারপাশের পবিত্র আবহাওয়ায়, অদূরের সন্ধ্যারতিতে আবেগে দুজনেরই চোখে জল। বিদিশা আলগা করে বনানীর হাত ধরে বললেন, ”তুই যেমন ভালো, তোর মেয়েটাও তেমনি মিষ্টি বনানী! ওইটুকু মেয়ে, কিন্তু কি সুন্দর দায়িত্ববোধ, দেখছি তো ক-দিন ধরে!”
বনানী কিছু বললেন না, কিন্তু তাঁর বুকের ভেতরটা আনন্দে ধক করে উঠল। যে কথাটা তিনি দু-দিন ধরে বলবেন বলবেন করছেন, সেটাই কি বিদিশা বলতে যাচ্ছেন? একটু দিশেহারা হয়ে অস্ফুটে বনানী বললেন, ”তোর ছেলেটাই বা কম যায় কিসে! এখনকার ছেলেদের মধ্যে তো মায়াদয়া এসব দেখাই যায় না, কিন্তু তোর ছেলের মনটা ভারি ভালো।”
বনানী দূরে তাকালেন, মোহর আর ওর বাবা সামনে হেঁটে চলেছে। একটু মনঃক্ষুণ্ণ হলেন এই ভেবে যে, তাঁদের মধ্যে এত ভালো বন্ধুত্ব হওয়া সত্ত্বেও ছেলেটার সাথে মোহরের তেমন ভাব জমেনি। সারাক্ষণই দুজনে দূরে দূরেই রয়েছে। পরমুহূর্তেই নিজেকে বোঝালেন বনানী, এত ভালো ফ্যামিলি, এত ভালো ছেলে, পরে সব ঠিক হয়ে যাবে। কি একটা বলতে যাবেন, হঠাৎ শুনলেন বিদিশা কানের কাছে এসে ফিসফিস করে বলছেন, ”আমার মনে হয় আমরা খুব ভালো বেয়ানও হব বুঝলি!”
বনানী অবাক হয়ে তাকাতেই বিদিশা চোখ টিপে আবার বললেন, ”তোর মেয়ের পাশে শাশুড়ি হিসেবে আমাকে ভালোই মানাবে বল? কি বলিস?”
বনানী খুশিতে প্রথমে কি করবেন ভেবে পেলেন না, মনে হল একছুট্টে গিয়ে সুজয়কে বলেন, ”দ্যাখো, তুমি বলছিলে না, আমি পারব না? মোহরের জন্য কত ভালো ছেলে আমি খুঁজে পেয়েছি দ্যাখো!” তারপর আনন্দে বিদিশার হাত জড়িয়ে ধরলেন।
হোটেলে ফিরে রাতের ডিনার টেবিলে সলজ্জ মুখে বনানীই প্রস্তাবটা পাড়লেন। প্রথমেই সৃজনের দিকে চেয়ে বললেন, ”দ্যাখো সৃজন, তোমার মা আর আমি দুজনেই যথেষ্ট মডার্ন। আমাদের পছন্দ মানে এই নয় তোমাদেরও সেটা মুখ বুজে মানতে হবে। ভেবে বলো, তোমার মত আছে কি এই বিয়েতে?”
তারও ঘণ্টাদুয়েক পরে সবাই যখন নিজের নিজের রুমে ঘুমে তলিয়ে গেছে, হোটেলের করিডরে চুপিসাড়ে দেখা করল দুটো ছেলেমেয়ে। প্রথম কথা বলল মোহরই, ”মেনল্যান্ড চায়না ট্রিটটার কথা ভুলে যেয়ো না, যা প্ল্যান করেছিলাম না, আর যেরকমভাবে এক্সিকিউট করলাম, তোমার বিরাট কোহলিও এরকমভাবে ম্যাচ বের করে আনতে পারবে না।”
সৃজন চারপাশ আলগোছে দেখে নিয়ে জড়িয়ে ধরল তার চার বছরের পুরনো গার্লফ্রেন্ডকে, ”নাহ, এই ব্যাপারে আমি সত্যিই কান মুলছি! তোমার জবাব নেই। আরে আমার মা-ও বলে দেখেশুনে বিয়ে দেবে, তোমার মা-ও তাই! আর দুজনেই মুখে যা, কাজেও তাই। আমি তো বিশাল চাপ খেয়ে গিয়েছিলাম যে এতদিন প্রেম করে শেষটায় মনে হয় ব্যাচেলরই থাকতে হবে। উফ, তোমার এই যে প্ল্যানটা, সলিড, সলিড, কোন কথা হবে না!”
মোহর বলল, ”কি করব, সাত-আটমাস আগে মা-কে ভালো করে যখন বলতে গিয়েছিলাম যে মা, প্রেম করছি, মা তো কিছু না শুনেই নাকচ করে দিলো! তোমার মা-ও নাকি তাই!”
সৃজন চোখ টিপে বলল, ”তাই বলে মাছের তেলেই মাছ ভাজা? ব্রাভো! তবে এদের দুজনের প্রেম করাতে গিয়ে আমরা এ ক-দিন তো কথাই বলতে পারছিলাম না, কি বিরক্ত লাগছিল!”
মোহর মুচকি হেসে বলল, ”একটা লাভম্যারেজকে অ্যারেঞ্জড করতে গিয়ে আরো একটা লাভ হয়ে গেল, বলো?”
সৃজন বুঝতে না পেরে বলল, ”মানে?”
মোহর তার ভালোবাসার মানুষটার ঠেঁটে চুমু এঁকে দিতে দিতে বলল, ”তোমার মা আর আমার মায়ের লাভ ম্যারেজটাও হয়ে গেল! হি হি!”
রাজন্যা অফিসে ঢুকলই কেমন পাঁচনগেলা মুখ করে, তারপর মুখটা একইরকম ভেবলে রেখে ধপ করে চেয়ারে বসে পড়ল।
টেনশনে ওর বুকের ভেতরটা ঢিপঢিপ করছে।
অথচ নিয়মমতো আজ ওদের সবার সাপের পাঁচ পা দেখার কথা, আজ ডিপার্টমেন্টের কমিশনার সায়েব আসবেন না, বিধান চন্দ্র রায়ের জন্মদিন, সেই উপলক্ষে মন্ত্রীর ডাকা একটা সভায় যাবেন, সঙ্গে ওনার হেড পিয়োন কাঠি চৌধুরীও যাবে।
বুড়ো চৌধুরী কিছুতেই ছুটি নেয় না, আর মাসছয়েক হয়তো বাকি রিটায়ারমেন্টের, চাকরি আছে সর্বসাকুল্যে একশো আশি দিন, আর ছুটি জমেছে ইএল, সিক লিভ, সব মিলিয়ে পাঁচশোরও বেশি। তবু কারুর সাধ্যি নেই তাকে ছুটি নিতে রাজি করানোর। বাড়ি থেকে বউও তাড়িয়ে দেয় বোধ হয়!
শীত গ্রীষ্ম বর্ষা, ট্রেন ধর্মঘট, বাস ধর্মঘট, বুড়ো ঠিক তার ছাতা আর ভাঙা অ্যাটাচি নিয়ে হাজির হয়ে যাবে, আর কে পাঁচ মিনিট পরে ঢুকল, কে সাত মিনিট আগে বেরিয়ে গেল, এই নিয়ে চুকলি করবে কমিশনারের কাছে, সাধে কি আর ওর নাম কাঠি চৌধুরী! কাজ তো করেই না, তার উপর এইরকম কাঠিবাজি।
মানস রাজন্যাকে ঢুকতে দেখে বলল, ”আরিব্বাস! তুই এলি? আমি তো ভাবলাম সাড়ে এগারোটা বাজে, কাঠিও নেই, আজ বুঝি ডুব দিয়ে অরিন্দমের সঙ্গে ঘুরতে বেরিয়ে পড়বি!”
রাজন্যা গম্ভীরভাবে বলল, ”আমার বর তো আর এরকম সরকারি চাকরি করে না, আইটি-তে দুমদাম ছুটি পাওয়া যায় না, কাজেই আমি একা একা কোথায় ঘুরব, তাও আবার এই গরমে! অদ্ভুত অদ্ভুত কথা বলিস তুই!”
মানস ঠোঁট উল্টে বলল, ”পয়েন্ট!” তারপরই চোখ গোলগোল করে বলল, ”এই, ওই কেসটার কি খবর রে? মালটা তো একদম হাবুডুবু খাচ্ছে কুহেলির প্রেমে! আজকেই তো দেখা করার দিন, না? কি করবি কিছু ভেবেছিস?”
রাজন্যা কিছু বলার আগেই পাশ থেকে সুচরিতা এগিয়ে এল বেশ রসালো ভঙ্গিতে, ”হ্যাঁ, আমাকে আজ অফিসে ঢুকতে না ঢুকতেই বলেছে।”
রাজন্যা থম মেরে গেল, ”কি বলেছে?”
সুচরিতা মুখ চোখ নাচিয়ে বলল, ”বলছে ম্যাডাম, আমি না তিন-চার রাত ধরে ঘুমোতেই পারছি না, কি করি বলুন তো? আজ তো এক তারিখ, ও সত্যিই আসবে তো?” বলতে বলতে হেসে গড়িয়ে পড়ল সুচরিতা, ”রাজন্যা, তুই যা শুরু করেছিস না! বেচারা দেবদাস না হয়ে যায়!”
তমাল ফুট কাটল, ”আজ থেকে জিএসটি-ও শুরু, অজয়ের ব্যাক টু সিঙ্গলহুডও শুরু! কি কো-ইনসিডেন্স মাইরি!” তারপর গম্ভীর হয়ে বলল, ”শোন, আলতু ফালতু ঝেড়ে ফুটিয়ে দে। দেবদাস হয়ে থাকবে ক-দিন তারপর ভুলে যাবে।”
রাজন্যা হাসতে গিয়েও হাসতে পারল না।
অথচ নাটের গুরু কিন্তু ও-ই।
রাজন্যা কি একটা বলতে যেতেই মানস চোখের ইশারায় ওকে থামিয়ে দিল।
অজয় ফাইলগুলো সাজিয়ে সবার টেবিলে রাখতে এসেছে। ছেলেটা ভারি ভালো, নতুন ঢুকেছে গ্রুপ ডি পিয়োন হিসেবে। সরকারি অফিস, এখানে কেউ কাউকে মানে না, পিয়োনদের মেজাজ শুনলে মনে হয় তারা অফিস এসে বুঝি কৃতার্থ করছে! সেখানে এই ছেলেটা এত কাজের, যে যা বলে, কখনো মুখে না নেই। কোনো কাজ পেন্ডিং রাখে না, ভাউচার বাঁধা থেকে শুরু করা, ফাইল সই করিয়ে ঠিকঠাক দপ্তরে পৌঁছনো, পোস্ট অফিসে যাওয়া সব করে একনিষ্ঠভাবে, বারবার গুঁতোতে হয় না। বয়স ত্রিশের নীচেই হবে, খিদিরপুরে বাড়ি। এমপ্লয়মেন্ট এক্সচেঞ্জে নাম লেখানো ছিল, সেখান থেকে চাকরি পেয়েছে। ওই পোস্টে ঢুকে বেশিরভাগই ভাবে বুঝি বিরাট হিল্লে হয়ে গেল জীবনে, কাজ করি না করি চাকরি তো আর যাবে না! প্রথম প্রথম ঠিক থাকলেও বুড়ো পিয়োনদের মগজ ধোলাইয়ে কয়েক মাসেই সব ক-টা এক গোয়ালের গোরু হয়ে যায়। বসে বসে খালি খৈনি চিবোবে আর মোবাইলে গান শুনবে, সিনেমা দেখবে। আর কাজ করতে বললেই ঝাঁঝিয়ে উঠবে।
কিন্তু এই ছেলেটা তেমন নয়। কাঠি আর যাই করুক, ওর মাথাটা খেতে পারেনি।
রাজন্যার সঙ্গে চোখাচোখি হতেই অজয় একগাল হাসল, ”গুড মর্নিং ম্যাডাম!”
রাজন্যা হাসল। পাশ থেকে মানস বলল, ”কি ব্যাপার বাওয়া অজয়! আগে তো রোজ একটাই জামা পরে আসতে, এখন দেখছি রোজ নতুন নতুন জামা! আজ আবার শার্ট ইন করে বেল্ট পরে এসেছ। হিরো হয়ে গেলে তো পুরো!”
সুচরিতা পাশ থেকে কপট রাগের ভঙ্গিতে টিপ্পনি কাটল, ”তুই থাম। ও যে অফিসে আসছে এ-ই অনেক। অন্য কেউ হলে মাথা ঠিক রাখতে পারত না। কি বলো অজয়? আর আজ তো সেই দিন!” বলতে বলতে সুচরিতা রাজন্যার দিকে তাকিয়ে চোখ টিপল।
অজয় একটু লজ্জা লজ্জা মুখ করে বলল, ”হ্যাঁ, ওইজন্যই নতুন জামা পরে এলাম। ও আসবে তো ম্যাডাম?”
”আলবাত আসবে! মোদির আচ্ছে দিনও আজ থেকে শুরু, তোমারও আচ্ছে দিন!” সুচরিতা হেসে বলল।
রাখি এসেছিল টেবিলে টেবিলে জল দিতে, সেও খুব মজা পেয়েছে কয়েকদিন ধরে গোটা ব্যাপারটায়। যদিও সে ভেতরের ব্যাপারটা জানে না।
রাজন্যার গা ঘেঁষে চুপিচুপি হাসল, ”অজয় দাদাবাবু নাকি একটা মেয়েকে ভালোবেসেছে খুব, সত্যি দিদি? কোথায় থাকে মেয়েটা?”
রাজন্যা ম্লান হাসল। রাখি মেয়েটা খুব ভালো। ওদের এই নতুন শিফট হওয়া অফিসে এখনো অবধি ক্যান্টিন নেই, তাই ওরা নিজেরাই সবাই মিলে রাখিকে রেখেছে রান্নাবান্না করে দেওয়ার জন্য। সবাই মিলে মাসের শেষে টাকা দেয় ওকে। কাঠি আর ওর চ্যালারা একটু আপত্তি তুলেছিল প্রথমে, ”মেয়েছেলে মানুষ, এতগুলো লোকের রান্নাবান্না, বাজার দোকান, পারে নাকি? লোক রাখা হোক তার চেয়ে!”
তাতে বাধা দিয়েছিল শম্ভুদা। বয়স্ক ক্লারিকাল স্টাফ শম্ভুদা, রিটায়ারমেন্টের আর বছরখানেক বাকি, সেই খুঁজে পেতে এনেছিল রাখিকে। বলেছিল, ”তোরা থাম দিকিনি! মেয়েটা ভদ্রঘরের, একটা ছোট ছেলে আছে, অভাবে লোকের বাড়ি বাড়ি কাজ করছে, এর চেয়ে না হয় এখানেই রান্নাবান্না করল!”
সত্যিই, মেয়েটার বয়স কুড়িও হবে না, প্রথম দিন এসেই ছলছল চোখে রাজন্যাকে বলেছিল, বিয়ের ছ-মাসের মধ্যেই ওর বরটা নাকি পার্টির গণ্ডগোলে খুন হয়েছিল। তারপর ছেলে হয়েছে, শ্বশুরবাড়িও জায়গা দেয়নি। বাধ্য হয়ে ওকেই কাজে বেরোতে হয়েছে। সেই ছেলে এখন তিন বছরের।
অন্য কেউ রাখির সঙ্গে দরকার ছাড়া তেমন কথা না বললেও রাজন্যার ভারি মায়া লেগেছিল রোগা পাতলা চেহারার ওই শ্যামলা নরম সরম মেয়েটাকে। কথা বলার সময় রাখির নাকের পাতলা টিকটিকে নথটাও দুলত কেমন তিরতির করে। রাজন্যা কাজের ফাঁকে গল্প করত, ওর ছেলেটার জন্যও জিনিস পাঠাত টুকটাক। ওর পুরনো স্মার্টফোনটাও রাখিকে দিয়ে দিয়েছে, ছেলের ছবি দেখে কাজের ফাঁকে ফাঁকেই।
রাজন্যা কতবার জিগ্যেস করেছে, ”রাখি, তোমার বরের জন্য খুব কষ্ট হয়, বলো?”
রাখি প্রথমে চুপ করে থেকেছে, তারপর কাছে এসে বলেছে, ”সত্যি কথা বলবো দিদি?”
”হ্যাঁ, বলো?” রাজন্যা ভ্রূ কুঁচকে তাকিয়েছিল।
রাখি সরল সাদা হেসেছিল, ”একটুও কষ্ট হয় না গো দিদি! এত মারত না, পিঠের কালশিটে শুকোত না গো! এখন তো তবু খেটে খাচ্ছি। ছেলেটা মানুষ হোক এটাই শুধু চাই।”
রাজন্যার মন বেশ নরম, এসব শুনে ও রাখির হাতের ওপর হাত রেখেছিল, ”তুমি একটা বিয়ে করতে পারো তো রাখি! এইটুকু বয়স তোমার!”
রাখি হেসেছিল, ”কি যে বলেন দিদি! এ কি আর আপনাদের ভদ্দরঘর নাকি? ছেলে কোলে আমায় কে বিয়ে করবে? করলেও সেই মদোমাতাল বুড়ো, তখন সেই মার খেয়েই মরতে হবে।”
রাজন্যা শুনে আর কিছু বলতে পারেনি।
এখনো রাখির প্রশ্নের কোনো উত্তর ও দিতে পারল না।
একটা লিমিট পর্যন্ত ও-ও মজা নিচ্ছিল, কিন্তু কাল রাত থেকে মনে হচ্ছে, এসব না করলেই ভালো হত! বেচারাকে শুধু শুধু আশা দেখানোর কোনো মানে হয়?
না, ও খুব খারাপ করেছে কাজটা। অরিন্দম অবধি পুরোটা শুনে টুনে রেগে গিয়েছিল কাল রাতে, ”কি করলে তুমি এটা? ছি ছি! এটা তো এক ধরনের সাইবার ক্রাইম!”
রাজন্যা আমতা আমতা করেছিল, ”আরে সুচরিতারা এমন করল, আমিও বার খেয়ে …!”
অথচ শুরুটা কিন্তু ও এত ভেবেচিন্তে করেনি, কিন্তু ঘটনার পরম্পরায় তা এখন বিশাল মহীরুহ হয়ে দাঁড়িয়েছে, শিকড় চলে গেছে অনেক গভীরে।
রুবির একদম মোড়ে সেন্ট্রাল গভর্নমেন্টের ইনকাম ট্যাক্স অফিসের ঝাঁ চকচকে নতুন এই অফিস। বছর কয়েক হল ডালহৌসি পাড়া থেকে আস্তে আস্তে এই নতুন কর্পোরেট ধাঁচের অফিসে কাজকর্ম গুটিয়ে আনা হচ্ছে। আগেকার দিনের মতো চেম্বার সিস্টেম উঠে গিয়ে মার্কিন স্টাইলে কিউবিকল প্যাটার্নে তৈরি করা হয়েছে নতুন বিল্ডিং এ। জিএসটি শুরু হতে চলেছে খুব শিগগিরই, সেই নিয়ে গত কয়েকমাস ধরে রাজন্যাদের যেমন খাটনি যাচ্ছিলো, তেমনই সাধারণ মানুষের মনেও একটা কি হবে কি হবে ভাব তৈরি হয়েছে। গুডস অ্যান্ড সার্ভিসেস ট্যাক্স চালু হলে সেটা ভালো হবে, নাকি বুমেরাং হয়ে আরো বেশি করের বোঝা চাপবে তাই নিয়ে লোকজনের প্রশ্নের শেষ নেই।
শুধু রাজন্যা কেন, ওরা সবাই প্রশ্নের উত্তর দিতে দিতে জেরবার হয়ে যাচ্ছে। অফিসেও ইদানীং অনেকে এসে জিজ্ঞেস করে যাচ্ছে, বাড়িতেও তাই। পাড়ার লোকেদের কাছে ইনকাম ট্যাক্সে চাকরি করে মানেই বেশ খাতিরের চোখে তাকায় সবাই। ফলে শনি রবিবারও শান্তি নেই, কেউ না কেউ ঠিক এসে হাজির, ”ভাবলাম আমাদের পাড়ার মেয়ে এতবড় চাকরি করতে আর একে তাকে জিজ্ঞেস করি কেন! রাজন্যা মা, বল তো, এই জিএসটি-টা কি? ইনকাম ট্যাক্স কি আরো বেড়ে যাবে নাকি রে? মোদি তো দেখছি আমাদের নিঃস্ব করে দেবে রে!”
উফ! বোঝাতে বোঝাতে পাগল হয়ে গেছে রাজন্যা, জিএসটি-তে ইনডাইরেক্ট ট্যাক্সগুলোকে সব অ্যাসেম্বল করে দেওয়া হচ্ছে, আর ইনকাম ট্যাক্স হল ডাইরেক্ট ট্যাক্স, একদম প্রত্যক্ষভাবে মানুষের থেকে নেওয়া হয়। সেখানে জিএসটি-র কোনো ভূমিকাই নেই।
কিন্তু কে শোনে কার কথা!
যত দিন এগিয়ে আসছে জিএসটি চালু হবার, তত বাড়িতে তো বটেই, অফিসেও আনাগোনা বাড়ছে লোকজনের। সবার মুখেই এক কথা, ”ইনকাম ট্যাক্স কি আরো বেড়ে যাবে?”
এই ব্যাপারেই সপ্তাখানেক আগে গল্পটা শুরু হয়েছিল বেশ অদ্ভুতভাবে। রোজকার মতো অফিস শুরু হয়েছিল, সেদিন কাজের বেশ একটু চাপই ছিল, বারোটা বাজতেই অজয় বেরিয়ে গিয়েছিল পোস্ট অফিসে। রোজই ওইসময় অফিসের নানারকম চিঠিপত্র পোস্ট করতে যায় ও, ফেরে প্রায় দেড়টা নাগাদ। রাজন্যা, মানস, সুচরিতা এরা সবাই এই ডিপার্টমেন্টের ইন্সপেক্টর, ওরাও নিজেদের কাজ নিয়ে ব্যস্ত ছিল সেদিন।
একটা মেয়ে এসেছিল, অন্য সবার মতোই প্রশ্ন করতে, কোথাও থেকে বোধ হয় শুধু অজয়ের নামটুকু জেনে এসেছিল, প্রথমেই এসে জিজ্ঞেস করেছিল, ”আচ্ছা, অজয়বাবু আছেন? ওনার সাথে একটু কথা ছিল।”
অজয়কেও যে কেউ বাবু বলে ডাকতে পারে, সেটা দেখতে ওরা সবাই মুখ তুলে তাকিয়েছিল। অবশ্য এই অফিসের পিয়োনরাও বাইরে এমন হাবভাব করে যেন তারা কোনো বড় অফিসার।
কিন্তু, অজয় তো তেমন নয়!
রাজন্যাই কথা শুরু করেছিল, ”তুমি … আপনি অজয়কে চেনেন?”
মেয়েটা মাথা নেড়েছিল, ”নানা, আমার মামার চায়ের দোকান আছে তো সামনে, ওখানে অজয়বাবু চা খেতে যান। মামাই একটু ওনার ফোন নম্বরটা নিতে পাঠাল, ওই কি ট্যাক্স চালু হচ্ছে, সেই ব্যাপারে জানতে চায়।”
ফোন নম্বরটা লিখে নিয়ে মেয়েটা চলে গিয়েছিল, কিন্তু ওইখান থেকেই শুরু হয়েছিল এই উটকো ঝামেলাটা।
একটু পরেই অজয় কাজ সেরে ফিরতে তমাল বেশ সিরিয়াস মুখে বলেছিল, ”অজয়, তোমাকে খুঁজতে একটা মেয়ে এসেছিল, বলছিল অজয়বাবুকে ভীষণ দরকার! খুব টেন্সড ছিল কিন্তু।”
অজয় খুব অবাক হয়ে গিয়েছিল, ”মেয়ে? কে বলুন তো?”
”দ্যাখো, তোমার চেনা কেউ হয়তো!” তমাল একটা রহস্যময় ভঙ্গি করে রাজন্যার দিকে আঙুল দেখিয়েছিল, ”রাজন্যা ম্যাডামকে জিজ্ঞেস করো। ও-ই কথা বলেছে।”
সেইসময় যে কি হল রাজন্যার, আগে থেকে প্ল্যান করে তমালদের ফাঁদে পা দিয়ে ও-ও অভিনয় শুরু করে ফেলল, ”হ্যাঁ গো, একটা মেয়ে দেখা করতে এসেছিল তোমার সাথে।”
সেই শুরু, তারপর ফেসবুকে ফেক প্রোফাইল খোলা, তা থেকে অজয়ের ফোনে ফ্রেন্ড রিকোয়েস্ট পাঠিয়ে অজয়ের সঙ্গে চ্যাট করতে শুরু করা, সব হয়েছে রাজন্যার ফোন থেকে। অজয় এমনিই অত ইন্টারনেটের কারিকুরি বোঝে না, একটা ফুলের ছবি দেওয়া প্রোফাইল থেকে রাজন্যা চ্যাট করতে শুরু করেছিল অজয়ের সাথে। কিছুটা অন্যদের উসকানিতে, কিছুটা নিজেও একটা মজা পাচ্ছিল।
সে এক সাংঘাতিক কাণ্ড। রাজন্যা আড়চোখে দূরে অজয়কে দেখে নিয়েই একেকটা পিং করছে মেসেঞ্জারে, আর অজয়ের ফোনে টুং শব্দ হতেই সবাই ওকে আওয়াজ দিচ্ছে, ”জিও অজয়! দ্যাখো দ্যাখো এবার কি লিখল কুহেলী!”
প্রথম প্রথম অজয় বিশেষ গুরুত্ব দেয়নি, কিন্তু দিন দুয়েক বাদ থেকে অজয়ও বেশ সলজ্জ ভঙ্গিতে রেসপন্ড করা শুরু করল। রাজন্যা ওর কল্পনা মিলিয়ে মিশিয়ে আস্তে আস্তে তৈরি করছিল কুহেলী বলে একটা কলেজে পড়া মেয়েকে, যে কিনা অজয়কে রোজ অফিস আসতে দ্যাখে তার বাড়ির লুকনো বারান্দা থেকে, যে কিনা ভালোবেসে ফেলেছে অজয়কে কিন্তু সলজ্জ ভঙ্গিতে ঠিক প্রকাশ করে উঠতে পারছে না।
কত কি যে লিখত রাজন্যা! ”অজয় তুমি প্রাইভেটে পরীক্ষা দাও, তুমি আরো বড় চাকরি পাবে, এভাবে জীবন কাটিও না,” তারপর, ”অফিস থেকে বেরিয়েই ক্লাবে আড্ডা মারতে যাও কেন? পড়তে বসতে পারো না?” অজয়ের নিজের মুখ থেকেই শোনা কথাগুলোকে নিয়ে কি যে হাবিজাবি লিখে যেত রাজন্যা, তার কোনো ইয়ত্তা নেই।
একদিন অফিস থেকে বেরিয়েই রাজন্যা দেখল, অজয় লিখেছে, ”তুমি আমাকে এতটা ভালোবাসো, আমাকে সবসময় পড়তে বল, এদিকে আমি তো তোমাকে চিনিই না!”
ও তড়িঘড়ি লিখল, ”তুমি আমাকে খুব ভালো করে চেনো অজয়। আর আমি তোমাকে যে কতটা ভালোবাসে তুমি জানো না!”
একটু বিরতি, তারপরই দেখল, অজয়ের লেখা ফুটে উঠেছে স্ক্রিনে, ”তোমার সাথে কথা বলতে বলতে তোমায় খুব দেখতে ইচ্ছে করছে। কাল আমি মা-কে তোমার কথা বলেও দিয়েছি। মা বলেছে এক তারিখ তুমি যখন অফিসে আসবে, তোমার যেন একটা ছবি তুলে নিয়ে যাই। আচ্ছা, তোমার নাম কি সত্যিই কুহেলী?”
রাজন্যা সেদিন আরো কিছুক্ষণ নিজের মনগড়া কথা লিখে তারপর থেমেছিল।
কিন্তু তারপরই ওর মনে একটা খারাপ লাগা শুরু হল। ছেলেটা সরল বিশ্বাসে ওর বাড়িতেও সব বলে দিয়েছে? এ বাবা! কিন্তু এর তো কোনো পরিণতি নেই! কি দরকার এরকমভাবে কষ্ট দিয়ে?
রাজন্যা একটু খোলামেলা স্বভাবের বলে অজয় ওকে পরের দিন এসে একটু লজ্জা লজ্জা ভঙ্গিতে বলল, ”ম্যাডাম! কুহেলী বলে মেয়েটা আমাকে খুব ভালোবাসে। কি বলি বলুন তো!”
রাজন্যা তখনো মজা করে যাচ্ছিল, কপট সিরিয়াস স্বরে বলেছিল, ”সেকি গো অজয়!”
অজয় মাটির দিকে তাকিয়ে বলেছিল, ”হ্যাঁ, দেখলাম না, চিনলাম না, এদিকে নাকি আমার জন্য পুজো দিতে যাচ্ছে কালীঘাটে! আমি তো হাঁ!”
”তারপর” রাজন্যা জিজ্ঞেস করেছিল।
”কি বলব বলুন তো! মেয়ের গলায় তো কোনোদিনও এসব শুনিনি! কীরকম একটা হচ্ছে এসব মেসেজ পড়ে!” অজয়কে খুব বিভ্রান্ত দেখাচ্ছিল, ”তবে আমি ওকে অফিসে আসতে বলেছি ম্যাডাম। আপনার সাথে আলাপ করিয়ে দেব। সারাদিন মেসেজ করে যাচ্ছে, কাজকর্ম সব মাথায় ওঠার জোগাড়! পাগলি একদম।” রাজন্যা আড় চোখে দেখল অজয় ওর ফোনের ওয়ালপেপার পালটে মেয়েটার ফেসবুক প্রোফাইলের ডাউনলোড করা ছবিটা সেট করেছে।
সুচরিতা পাশে এসে ফিসফিস করল, ”কি হাঁদা দ্যাখ, ওটা তো মনের ছবি সিরিয়ালের অ্যাকট্রেসটার ছবি, সেটাও জানে না। কি বোকা রে বাবা! ভাবছে কি সুন্দরীই না ওর ওই কুহেলী! হি হি! খুব প্রেম করার শখ!”
রাজন্যার আর ভালো লাগছিল না এই বেয়াড়া মজাটা।
রাখি এসে তার দু-দিন বাদে রাজন্যাকে দুঃখ করে বলল, ”অজয় দাদাবাবুর খাওয়া একদম কমে গেছে জানেন দিদি! আগে তিনবার ভাত নিত, এখন একবারও খায়না ঠিকমতো! মেয়েটা কবে আসবে বলুন তো!”
রাজন্যা বলেছিল, ”ওই যে, এক তারিখ!”
আজ সেই কালান্তক এক তারিখ। সকালে উঠে থেকে মেসেঞ্জারে অজয়ের এত মেসেজ পেয়েছে যে অরিন্দম পর্যন্ত বিরক্ত হয়ে গেছে, ”কি করছ বলো তো! আমাকে তো ভুলেও একটা মেসেজ করো না, আর কোথাকার একটা ছেলের সাথে দিনরাত …!”
রাজন্যা রাগেনি, একটু ভয়ে ভয়ে বলেছিল, ”আমি খুব চাপে আছি গো! আজ তো কেউই আসবে না, ছেলেটা দুঃখ পাবে না?”
অরিন্দম ডিমের কুসুমটা একবারে মুখে পুরে বলেছিল, ”তোমার তো এইরকমই কার্যকলাপ! লোকেও নাচায়, তুমিও নাচো! এখন কেউ যদি ওর কানে কথাটা তুলে দেয়, যে কুহেলী সেজে তুমিই ওইসব করছিলে, ওর কাছে তোমার প্রেস্টিজটা কোথায় যাবে ভেবেছ?”
রাজন্যা কাঁদো কাঁদো হয়ে বলেছিল, ”তবে কি আজ অফিস যাবো না?”
”অফিস না গেলে তো আরোই ফাঁস হয়ে যাওয়ার চান্স! তোমাকে সবাই বলির পাঁঠা করে, আর তুমিও তাই হও। কাজ তো কিছুই নেই, তাই এইসব অপকর্ম করে চলেছ। আমাদের মতো হলে বুঝতে! জল খাওয়ার টাইম পাই না তো এইসব কাজ!”
রাজন্যা বসে আছে গুম হয়ে। অজয়কে তখন ঝোঁকের বশে লিখে ফেলেছিল এক তারিখ ঠিক দুপুর বারোটায় যাবো। ঘড়ির কাঁটা এখন দেড়টা ছুঁই ছুঁই। অজয় আজ দেরি করে বেরল, বেচারার মুখটা কেমন ম্লান হয়ে যাচ্ছিল আস্তে আস্তে।
যাওয়ার আগে রাজন্যাকে বলে গেল, ”কোথাও আটকে পড়ল কিনা কে জানে! ফোন নম্বরও তো দেয়নি। আপনি এলে একটু বসতে বলবেন ম্যাডাম!”
রাজন্যার তখন এত খারাপ লাগছিল বলার নেই।
অজয় পোস্ট অফিস গেছে ঠিকই, কিন্তু বারবার মেসেজ করে যাচ্ছে, তুমি এলে না কেন? কখন আসবে? প্লিজ এসো, অমুক তমুক …!
সবাই এদিকে অলস ভঙ্গিতে কাজ গোটাতে ব্যস্ত। সব ক-টা দুটোর পরই কেটে পড়বে, কেউ বৌয়ের সাথে সিনেমায়, কেউ আবার বন্ধুবান্ধব মিলে চলে যাবে অ্যাকোয়াটিকা। তমালের তো আর পনেরো দিন বাদেই বিয়ে, বাছাধন আজই সেরে ফেলবে প্রি-ওয়েডিং ফটোশ্যুট, ওর হবু বৌ ঝিমলির নাকি আর তর সইছে না! আর সুচরিতা তো কেয়া শেঠের কি প্যাকেজ বুক করে ফেলেছে।
ও মাথার রগদুটো টিপে বসে রইল কিছুক্ষণ, অরিন্দম ঠিকই বলেছে, সবাই এখন মজা মারছে, আর ও মাঝখান থেকে মরছে।
একমুহূর্ত চুপ করে বসে রইল ও, তারপর একটা লম্বা মেসেজ টাইপ করতে লাগল অজয়কে, ”আমি যাব না অজয়। আমি তোমাকে মিথ্যে বলেছিলাম। আমার নাম কুহেলী নয়। আমি দেখতেও অত সুন্দর নই। তুমি আমাকে বিয়ে করতে পারবে না। প্লিজ আমাকে ক্ষমা করো।”
মেসেজটা পাঠাবার সাথে সাথে বন্যার স্রোতের মতো মেসেজ ঢুকতে লাগল, ”প্লিজ এমন করো না। তোমার সঙ্গে কথা বলতে বলতে আমি তোমাকে খুব ভালোবেসে ফেলেছি। তুমি যেমনই হও, যেই হও, আমি তোমাকেই চাই। প্লিজ তুমি এসো আজ! আমি ঠিক আড়াইটের সময় অফিসে ঢুকব। আমাদের সামনের লবির বাঁদিকে যে জলের কলগুলো আছে, সেইখানে দাঁড়িয়ে থাকব আমি, যদি তুমি না আস, বুঝব আমাকে বলা সব কথাগুলো তোমার মিথ্যে, আমাকে বড় হতে বলা, আমাকে ভালো মানুষ হতে বলা সব মিথ্যে!”
রাজন্যা একটা ঢোঁক গিলল।
ওদিকে ঝড়ের বেগে অজয়ের মেসেজ ঢুকছে, ”তুমি কি ভাবো আমার কোনো খারাপ নেই? সব মানুষেরই ভালো মন্দ থাকে। তোমার ভালো খারাপ সবটুকু নিয়েই আমি তোমায় চাই।”
অজয় ঢুকল প্রায় দুটো বেজে দশ মিনিটে, চুল উশকো-খুসকো, ততক্ষণে অফিস প্রায় ফাঁকা। ও পড়িমড়ি করে গিয়ে ক্যান্টিনে দু-মুঠো খেয়ে এসেই রাজন্যার কাছে এল, ”ম্যাডাম, ও কেন বুঝতে পারছে না যে আমি ওকে খুব ভালোবাসি! ও যেমনই হোক, ওর সবসময় আমার খেয়াল রেখে বলা কথা, আমাকে উৎসাহ দেওয়া, আমি যে এইগুলোকেই ভালোবাসি ম্যাডাম! এই প্রথম জীবনে কাউকে এতটা ভালোবাসলাম, তাও না দেখে!”
রাজন্যা কি বলতে যাচ্ছিল, তার আগেই অজয় বলল, ”আমি একটু বাইরেটা আছি ম্যাডাম। কোনো দরকার লাগলে বারান্দা থেকে হাঁক দেবেন, চলে আসব।” বলেই ও আর দাঁড়াল না।
রাজন্যা পুরো ডিপার্টমেন্টে একা বসেছিল। বেরিয়ে যেতেও ইচ্ছে করছিল না ওর। পুরো মেজাজটাই তেতো লাগছিল।
ঘড়িতে এখন ঠিক আড়াইটে।
ও অজয়কে ”আসব না” জানিয়ে মেসেজ করতে গিয়ে অলস কণ্ঠে হাঁক দিল, ”রাখি! একটু জলটা ভরে দাও তো আমার!”
কোনো সাড়া পেল না।
হঠাৎ ওর মনে হল, রাখি তো এইসময়েই বাইরের কলে বাসনগুলো ধুতে যায়!
কি সাংঘাতিক!
বিদ্যুৎগতিতে চেয়ার ছেড়ে উঠে বারান্দার দিকে উঁকি মারল রাজন্যা।
যা ভেবেছে ঠিক তাই!
অজয় রাখিকে কুহেলী ভেবে ভুল করেছে। রাখি বাসনগুলো ধুচ্ছে, আর অজয় ওর সামনে এসে কিসব বলছে।
রুদ্ধশ্বাসে দুদ্দাড়িয়ে সিঁড়ি দিয়ে নেমে ছুটল রাজন্যা ওদিকে, চেঁচিয়ে বলতে গেল, ”অজয়, তুমি ভুল করছ! ও কুহেলী নয়, কুহেলী বলে কেউ নেই, আমরা মজা করেছিলাম!”
কিন্তু তার আগেই ও শুনল অজয় রাখিকে বলছে, ”রাখি, তুমি!”
রাখি তাকাল অজয়ের দিকে।
অজয় বলল, ”বুঝেছি, তুমি ভাবছিলে তুমিই কুহেলী এটা জানতে পারলে আমি তোমায় ভালোবাসব না? তোমার ছেলে আছে বলে?”
রাজন্যা হতভম্ব হয়ে গেল।
রাখি শুধু বলতে গেল, ”আপনি কি বলছেন আমি …!”
অজয় রাখিকে কোনো কথাই বলতে দিল না, এগিয়ে এসে রাখির হাতদুটো জড়িয়ে ধরল, ”আমি ওরকম মানুষ নই। আমি তোমাকে এই কয়েকদিনে খুব ভালোবেসে ফেলেছি, তোমার সুন্দর মনটাকে। আর তোমার হাতের রান্নার তো আমি এমনিই ভক্ত।”
রাখি অবাক হয়ে গেল, ”আপনি আমাকে ভালোবাসেন? আমার যে …!”
অজয় মাঝপথেই বলল, ”আমাকে বিয়ে করবে রাখি?”
রাজন্যা হাঁ করে তাকিয়েছিল সামনের দিকে। ওর পা আর সরছিল না।
এত ভালো কিছু শেষ হতে পারে?
টুং করে ওর ফোনে একটা হোয়াটসঅ্যাপে ঘুরতে থাকা একটা জোক ঢুকে ওর ঝটকাটা ভাঙিয়ে দিল, ”জিএসটি মানে গুড ডে, সুইট রিলেশনশিপ অ্যান্ড ট্রু লাভ! আচ্ছে দিন আ গয়া মিত্রো!”
রাজন্যা অফিসে ঢুকলই কেমন পাঁচনগেলা মুখ করে, তারপর মুখটা একইরকম ভেবলে রেখে ধপ করে চেয়ারে বসে পড়ল।
টেনশনে ওর বুকের ভেতরটা ঢিপঢিপ করছে।
অথচ নিয়মমতো আজ ওদের সবার সাপের পাঁচ পা দেখার কথা, আজ ডিপার্টমেন্টের কমিশনার সায়েব আসবেন না, বিধান চন্দ্র রায়ের জন্মদিন, সেই উপলক্ষে মন্ত্রীর ডাকা একটা সভায় যাবেন, সঙ্গে ওনার হেড পিয়োন কাঠি চৌধুরীও যাবে।
বুড়ো চৌধুরী কিছুতেই ছুটি নেয় না, আর মাসছয়েক হয়তো বাকি রিটায়ারমেন্টের, চাকরি আছে সর্বসাকুল্যে একশো আশি দিন, আর ছুটি জমেছে ইএল, সিক লিভ, সব মিলিয়ে পাঁচশোরও বেশি। তবু কারুর সাধ্যি নেই তাকে ছুটি নিতে রাজি করানোর। বাড়ি থেকে বউও তাড়িয়ে দেয় বোধ হয়!
শীত গ্রীষ্ম বর্ষা, ট্রেন ধর্মঘট, বাস ধর্মঘট, বুড়ো ঠিক তার ছাতা আর ভাঙা অ্যাটাচি নিয়ে হাজির হয়ে যাবে, আর কে পাঁচ মিনিট পরে ঢুকল, কে সাত মিনিট আগে বেরিয়ে গেল, এই নিয়ে চুকলি করবে কমিশনারের কাছে, সাধে কি আর ওর নাম কাঠি চৌধুরী! কাজ তো করেই না, তার উপর এইরকম কাঠিবাজি।
মানস রাজন্যাকে ঢুকতে দেখে বলল, ”আরিব্বাস! তুই এলি? আমি তো ভাবলাম সাড়ে এগারোটা বাজে, কাঠিও নেই, আজ বুঝি ডুব দিয়ে অরিন্দমের সঙ্গে ঘুরতে বেরিয়ে পড়বি!”
রাজন্যা গম্ভীরভাবে বলল, ”আমার বর তো আর এরকম সরকারি চাকরি করে না, আইটি-তে দুমদাম ছুটি পাওয়া যায় না, কাজেই আমি একা একা কোথায় ঘুরব, তাও আবার এই গরমে! অদ্ভুত অদ্ভুত কথা বলিস তুই!”
মানস ঠোঁট উল্টে বলল, ”পয়েন্ট!” তারপরই চোখ গোলগোল করে বলল, ”এই, ওই কেসটার কি খবর রে? মালটা তো একদম হাবুডুবু খাচ্ছে কুহেলির প্রেমে! আজকেই তো দেখা করার দিন, না? কি করবি কিছু ভেবেছিস?”
রাজন্যা কিছু বলার আগেই পাশ থেকে সুচরিতা এগিয়ে এল বেশ রসালো ভঙ্গিতে, ”হ্যাঁ, আমাকে আজ অফিসে ঢুকতে না ঢুকতেই বলেছে।”
রাজন্যা থম মেরে গেল, ”কি বলেছে?”
সুচরিতা মুখ চোখ নাচিয়ে বলল, ”বলছে ম্যাডাম, আমি না তিন-চার রাত ধরে ঘুমোতেই পারছি না, কি করি বলুন তো? আজ তো এক তারিখ, ও সত্যিই আসবে তো?” বলতে বলতে হেসে গড়িয়ে পড়ল সুচরিতা, ”রাজন্যা, তুই যা শুরু করেছিস না! বেচারা দেবদাস না হয়ে যায়!”
তমাল ফুট কাটল, ”আজ থেকে জিএসটি-ও শুরু, অজয়ের ব্যাক টু সিঙ্গলহুডও শুরু! কি কো-ইনসিডেন্স মাইরি!” তারপর গম্ভীর হয়ে বলল, ”শোন, আলতু ফালতু ঝেড়ে ফুটিয়ে দে। দেবদাস হয়ে থাকবে ক-দিন তারপর ভুলে যাবে।”
রাজন্যা হাসতে গিয়েও হাসতে পারল না।
অথচ নাটের গুরু কিন্তু ও-ই।
রাজন্যা কি একটা বলতে যেতেই মানস চোখের ইশারায় ওকে থামিয়ে দিল।
অজয় ফাইলগুলো সাজিয়ে সবার টেবিলে রাখতে এসেছে। ছেলেটা ভারি ভালো, নতুন ঢুকেছে গ্রুপ ডি পিয়োন হিসেবে। সরকারি অফিস, এখানে কেউ কাউকে মানে না, পিয়োনদের মেজাজ শুনলে মনে হয় তারা অফিস এসে বুঝি কৃতার্থ করছে! সেখানে এই ছেলেটা এত কাজের, যে যা বলে, কখনো মুখে না নেই। কোনো কাজ পেন্ডিং রাখে না, ভাউচার বাঁধা থেকে শুরু করা, ফাইল সই করিয়ে ঠিকঠাক দপ্তরে পৌঁছনো, পোস্ট অফিসে যাওয়া সব করে একনিষ্ঠভাবে, বারবার গুঁতোতে হয় না। বয়স ত্রিশের নীচেই হবে, খিদিরপুরে বাড়ি। এমপ্লয়মেন্ট এক্সচেঞ্জে নাম লেখানো ছিল, সেখান থেকে চাকরি পেয়েছে। ওই পোস্টে ঢুকে বেশিরভাগই ভাবে বুঝি বিরাট হিল্লে হয়ে গেল জীবনে, কাজ করি না করি চাকরি তো আর যাবে না! প্রথম প্রথম ঠিক থাকলেও বুড়ো পিয়োনদের মগজ ধোলাইয়ে কয়েক মাসেই সব ক-টা এক গোয়ালের গোরু হয়ে যায়। বসে বসে খালি খৈনি চিবোবে আর মোবাইলে গান শুনবে, সিনেমা দেখবে। আর কাজ করতে বললেই ঝাঁঝিয়ে উঠবে।
কিন্তু এই ছেলেটা তেমন নয়। কাঠি আর যাই করুক, ওর মাথাটা খেতে পারেনি।
রাজন্যার সঙ্গে চোখাচোখি হতেই অজয় একগাল হাসল, ”গুড মর্নিং ম্যাডাম!”
রাজন্যা হাসল। পাশ থেকে মানস বলল, ”কি ব্যাপার বাওয়া অজয়! আগে তো রোজ একটাই জামা পরে আসতে, এখন দেখছি রোজ নতুন নতুন জামা! আজ আবার শার্ট ইন করে বেল্ট পরে এসেছ। হিরো হয়ে গেলে তো পুরো!”
সুচরিতা পাশ থেকে কপট রাগের ভঙ্গিতে টিপ্পনি কাটল, ”তুই থাম। ও যে অফিসে আসছে এ-ই অনেক। অন্য কেউ হলে মাথা ঠিক রাখতে পারত না। কি বলো অজয়? আর আজ তো সেই দিন!” বলতে বলতে সুচরিতা রাজন্যার দিকে তাকিয়ে চোখ টিপল।
অজয় একটু লজ্জা লজ্জা মুখ করে বলল, ”হ্যাঁ, ওইজন্যই নতুন জামা পরে এলাম। ও আসবে তো ম্যাডাম?”
”আলবাত আসবে! মোদির আচ্ছে দিনও আজ থেকে শুরু, তোমারও আচ্ছে দিন!” সুচরিতা হেসে বলল।
রাখি এসেছিল টেবিলে টেবিলে জল দিতে, সেও খুব মজা পেয়েছে কয়েকদিন ধরে গোটা ব্যাপারটায়। যদিও সে ভেতরের ব্যাপারটা জানে না।
রাজন্যার গা ঘেঁষে চুপিচুপি হাসল, ”অজয় দাদাবাবু নাকি একটা মেয়েকে ভালোবেসেছে খুব, সত্যি দিদি? কোথায় থাকে মেয়েটা?”
রাজন্যা ম্লান হাসল। রাখি মেয়েটা খুব ভালো। ওদের এই নতুন শিফট হওয়া অফিসে এখনো অবধি ক্যান্টিন নেই, তাই ওরা নিজেরাই সবাই মিলে রাখিকে রেখেছে রান্নাবান্না করে দেওয়ার জন্য। সবাই মিলে মাসের শেষে টাকা দেয় ওকে। কাঠি আর ওর চ্যালারা একটু আপত্তি তুলেছিল প্রথমে, ”মেয়েছেলে মানুষ, এতগুলো লোকের রান্নাবান্না, বাজার দোকান, পারে নাকি? লোক রাখা হোক তার চেয়ে!”
তাতে বাধা দিয়েছিল শম্ভুদা। বয়স্ক ক্লারিকাল স্টাফ শম্ভুদা, রিটায়ারমেন্টের আর বছরখানেক বাকি, সেই খুঁজে পেতে এনেছিল রাখিকে। বলেছিল, ”তোরা থাম দিকিনি! মেয়েটা ভদ্রঘরের, একটা ছোট ছেলে আছে, অভাবে লোকের বাড়ি বাড়ি কাজ করছে, এর চেয়ে না হয় এখানেই রান্নাবান্না করল!”
সত্যিই, মেয়েটার বয়স কুড়িও হবে না, প্রথম দিন এসেই ছলছল চোখে রাজন্যাকে বলেছিল, বিয়ের ছ-মাসের মধ্যেই ওর বরটা নাকি পার্টির গণ্ডগোলে খুন হয়েছিল। তারপর ছেলে হয়েছে, শ্বশুরবাড়িও জায়গা দেয়নি। বাধ্য হয়ে ওকেই কাজে বেরোতে হয়েছে। সেই ছেলে এখন তিন বছরের।
অন্য কেউ রাখির সঙ্গে দরকার ছাড়া তেমন কথা না বললেও রাজন্যার ভারি মায়া লেগেছিল রোগা পাতলা চেহারার ওই শ্যামলা নরম সরম মেয়েটাকে। কথা বলার সময় রাখির নাকের পাতলা টিকটিকে নথটাও দুলত কেমন তিরতির করে। রাজন্যা কাজের ফাঁকে গল্প করত, ওর ছেলেটার জন্যও জিনিস পাঠাত টুকটাক। ওর পুরনো স্মার্টফোনটাও রাখিকে দিয়ে দিয়েছে, ছেলের ছবি দেখে কাজের ফাঁকে ফাঁকেই।
রাজন্যা কতবার জিগ্যেস করেছে, ”রাখি, তোমার বরের জন্য খুব কষ্ট হয়, বলো?”
রাখি প্রথমে চুপ করে থেকেছে, তারপর কাছে এসে বলেছে, ”সত্যি কথা বলবো দিদি?”
”হ্যাঁ, বলো?” রাজন্যা ভ্রূ কুঁচকে তাকিয়েছিল।
রাখি সরল সাদা হেসেছিল, ”একটুও কষ্ট হয় না গো দিদি! এত মারত না, পিঠের কালশিটে শুকোত না গো! এখন তো তবু খেটে খাচ্ছি। ছেলেটা মানুষ হোক এটাই শুধু চাই।”
রাজন্যার মন বেশ নরম, এসব শুনে ও রাখির হাতের ওপর হাত রেখেছিল, ”তুমি একটা বিয়ে করতে পারো তো রাখি! এইটুকু বয়স তোমার!”
রাখি হেসেছিল, ”কি যে বলেন দিদি! এ কি আর আপনাদের ভদ্দরঘর নাকি? ছেলে কোলে আমায় কে বিয়ে করবে? করলেও সেই মদোমাতাল বুড়ো, তখন সেই মার খেয়েই মরতে হবে।”
রাজন্যা শুনে আর কিছু বলতে পারেনি।
এখনো রাখির প্রশ্নের কোনো উত্তর ও দিতে পারল না।
একটা লিমিট পর্যন্ত ও-ও মজা নিচ্ছিল, কিন্তু কাল রাত থেকে মনে হচ্ছে, এসব না করলেই ভালো হত! বেচারাকে শুধু শুধু আশা দেখানোর কোনো মানে হয়?
না, ও খুব খারাপ করেছে কাজটা। অরিন্দম অবধি পুরোটা শুনে টুনে রেগে গিয়েছিল কাল রাতে, ”কি করলে তুমি এটা? ছি ছি! এটা তো এক ধরনের সাইবার ক্রাইম!”
রাজন্যা আমতা আমতা করেছিল, ”আরে সুচরিতারা এমন করল, আমিও বার খেয়ে …!”
অথচ শুরুটা কিন্তু ও এত ভেবেচিন্তে করেনি, কিন্তু ঘটনার পরম্পরায় তা এখন বিশাল মহীরুহ হয়ে দাঁড়িয়েছে, শিকড় চলে গেছে অনেক গভীরে।
রুবির একদম মোড়ে সেন্ট্রাল গভর্নমেন্টের ইনকাম ট্যাক্স অফিসের ঝাঁ চকচকে নতুন এই অফিস। বছর কয়েক হল ডালহৌসি পাড়া থেকে আস্তে আস্তে এই নতুন কর্পোরেট ধাঁচের অফিসে কাজকর্ম গুটিয়ে আনা হচ্ছে। আগেকার দিনের মতো চেম্বার সিস্টেম উঠে গিয়ে মার্কিন স্টাইলে কিউবিকল প্যাটার্নে তৈরি করা হয়েছে নতুন বিল্ডিং এ। জিএসটি শুরু হতে চলেছে খুব শিগগিরই, সেই নিয়ে গত কয়েকমাস ধরে রাজন্যাদের যেমন খাটনি যাচ্ছিলো, তেমনই সাধারণ মানুষের মনেও একটা কি হবে কি হবে ভাব তৈরি হয়েছে। গুডস অ্যান্ড সার্ভিসেস ট্যাক্স চালু হলে সেটা ভালো হবে, নাকি বুমেরাং হয়ে আরো বেশি করের বোঝা চাপবে তাই নিয়ে লোকজনের প্রশ্নের শেষ নেই।
শুধু রাজন্যা কেন, ওরা সবাই প্রশ্নের উত্তর দিতে দিতে জেরবার হয়ে যাচ্ছে। অফিসেও ইদানীং অনেকে এসে জিজ্ঞেস করে যাচ্ছে, বাড়িতেও তাই। পাড়ার লোকেদের কাছে ইনকাম ট্যাক্সে চাকরি করে মানেই বেশ খাতিরের চোখে তাকায় সবাই। ফলে শনি রবিবারও শান্তি নেই, কেউ না কেউ ঠিক এসে হাজির, ”ভাবলাম আমাদের পাড়ার মেয়ে এতবড় চাকরি করতে আর একে তাকে জিজ্ঞেস করি কেন! রাজন্যা মা, বল তো, এই জিএসটি-টা কি? ইনকাম ট্যাক্স কি আরো বেড়ে যাবে নাকি রে? মোদি তো দেখছি আমাদের নিঃস্ব করে দেবে রে!”
উফ! বোঝাতে বোঝাতে পাগল হয়ে গেছে রাজন্যা, জিএসটি-তে ইনডাইরেক্ট ট্যাক্সগুলোকে সব অ্যাসেম্বল করে দেওয়া হচ্ছে, আর ইনকাম ট্যাক্স হল ডাইরেক্ট ট্যাক্স, একদম প্রত্যক্ষভাবে মানুষের থেকে নেওয়া হয়। সেখানে জিএসটি-র কোনো ভূমিকাই নেই।
কিন্তু কে শোনে কার কথা!
যত দিন এগিয়ে আসছে জিএসটি চালু হবার, তত বাড়িতে তো বটেই, অফিসেও আনাগোনা বাড়ছে লোকজনের। সবার মুখেই এক কথা, ”ইনকাম ট্যাক্স কি আরো বেড়ে যাবে?”
এই ব্যাপারেই সপ্তাখানেক আগে গল্পটা শুরু হয়েছিল বেশ অদ্ভুতভাবে। রোজকার মতো অফিস শুরু হয়েছিল, সেদিন কাজের বেশ একটু চাপই ছিল, বারোটা বাজতেই অজয় বেরিয়ে গিয়েছিল পোস্ট অফিসে। রোজই ওইসময় অফিসের নানারকম চিঠিপত্র পোস্ট করতে যায় ও, ফেরে প্রায় দেড়টা নাগাদ। রাজন্যা, মানস, সুচরিতা এরা সবাই এই ডিপার্টমেন্টের ইন্সপেক্টর, ওরাও নিজেদের কাজ নিয়ে ব্যস্ত ছিল সেদিন।
একটা মেয়ে এসেছিল, অন্য সবার মতোই প্রশ্ন করতে, কোথাও থেকে বোধ হয় শুধু অজয়ের নামটুকু জেনে এসেছিল, প্রথমেই এসে জিজ্ঞেস করেছিল, ”আচ্ছা, অজয়বাবু আছেন? ওনার সাথে একটু কথা ছিল।”
অজয়কেও যে কেউ বাবু বলে ডাকতে পারে, সেটা দেখতে ওরা সবাই মুখ তুলে তাকিয়েছিল। অবশ্য এই অফিসের পিয়োনরাও বাইরে এমন হাবভাব করে যেন তারা কোনো বড় অফিসার।
কিন্তু, অজয় তো তেমন নয়!
রাজন্যাই কথা শুরু করেছিল, ”তুমি … আপনি অজয়কে চেনেন?”
মেয়েটা মাথা নেড়েছিল, ”নানা, আমার মামার চায়ের দোকান আছে তো সামনে, ওখানে অজয়বাবু চা খেতে যান। মামাই একটু ওনার ফোন নম্বরটা নিতে পাঠাল, ওই কি ট্যাক্স চালু হচ্ছে, সেই ব্যাপারে জানতে চায়।”
ফোন নম্বরটা লিখে নিয়ে মেয়েটা চলে গিয়েছিল, কিন্তু ওইখান থেকেই শুরু হয়েছিল এই উটকো ঝামেলাটা।
একটু পরেই অজয় কাজ সেরে ফিরতে তমাল বেশ সিরিয়াস মুখে বলেছিল, ”অজয়, তোমাকে খুঁজতে একটা মেয়ে এসেছিল, বলছিল অজয়বাবুকে ভীষণ দরকার! খুব টেন্সড ছিল কিন্তু।”
অজয় খুব অবাক হয়ে গিয়েছিল, ”মেয়ে? কে বলুন তো?”
”দ্যাখো, তোমার চেনা কেউ হয়তো!” তমাল একটা রহস্যময় ভঙ্গি করে রাজন্যার দিকে আঙুল দেখিয়েছিল, ”রাজন্যা ম্যাডামকে জিজ্ঞেস করো। ও-ই কথা বলেছে।”
সেইসময় যে কি হল রাজন্যার, আগে থেকে প্ল্যান করে তমালদের ফাঁদে পা দিয়ে ও-ও অভিনয় শুরু করে ফেলল, ”হ্যাঁ গো, একটা মেয়ে দেখা করতে এসেছিল তোমার সাথে।”
সেই শুরু, তারপর ফেসবুকে ফেক প্রোফাইল খোলা, তা থেকে অজয়ের ফোনে ফ্রেন্ড রিকোয়েস্ট পাঠিয়ে অজয়ের সঙ্গে চ্যাট করতে শুরু করা, সব হয়েছে রাজন্যার ফোন থেকে। অজয় এমনিই অত ইন্টারনেটের কারিকুরি বোঝে না, একটা ফুলের ছবি দেওয়া প্রোফাইল থেকে রাজন্যা চ্যাট করতে শুরু করেছিল অজয়ের সাথে। কিছুটা অন্যদের উসকানিতে, কিছুটা নিজেও একটা মজা পাচ্ছিল।
সে এক সাংঘাতিক কাণ্ড। রাজন্যা আড়চোখে দূরে অজয়কে দেখে নিয়েই একেকটা পিং করছে মেসেঞ্জারে, আর অজয়ের ফোনে টুং শব্দ হতেই সবাই ওকে আওয়াজ দিচ্ছে, ”জিও অজয়! দ্যাখো দ্যাখো এবার কি লিখল কুহেলী!”
প্রথম প্রথম অজয় বিশেষ গুরুত্ব দেয়নি, কিন্তু দিন দুয়েক বাদ থেকে অজয়ও বেশ সলজ্জ ভঙ্গিতে রেসপন্ড করা শুরু করল। রাজন্যা ওর কল্পনা মিলিয়ে মিশিয়ে আস্তে আস্তে তৈরি করছিল কুহেলী বলে একটা কলেজে পড়া মেয়েকে, যে কিনা অজয়কে রোজ অফিস আসতে দ্যাখে তার বাড়ির লুকনো বারান্দা থেকে, যে কিনা ভালোবেসে ফেলেছে অজয়কে কিন্তু সলজ্জ ভঙ্গিতে ঠিক প্রকাশ করে উঠতে পারছে না।
কত কি যে লিখত রাজন্যা! ”অজয় তুমি প্রাইভেটে পরীক্ষা দাও, তুমি আরো বড় চাকরি পাবে, এভাবে জীবন কাটিও না,” তারপর, ”অফিস থেকে বেরিয়েই ক্লাবে আড্ডা মারতে যাও কেন? পড়তে বসতে পারো না?” অজয়ের নিজের মুখ থেকেই শোনা কথাগুলোকে নিয়ে কি যে হাবিজাবি লিখে যেত রাজন্যা, তার কোনো ইয়ত্তা নেই।
একদিন অফিস থেকে বেরিয়েই রাজন্যা দেখল, অজয় লিখেছে, ”তুমি আমাকে এতটা ভালোবাসো, আমাকে সবসময় পড়তে বল, এদিকে আমি তো তোমাকে চিনিই না!”
ও তড়িঘড়ি লিখল, ”তুমি আমাকে খুব ভালো করে চেনো অজয়। আর আমি তোমাকে যে কতটা ভালোবাসে তুমি জানো না!”
একটু বিরতি, তারপরই দেখল, অজয়ের লেখা ফুটে উঠেছে স্ক্রিনে, ”তোমার সাথে কথা বলতে বলতে তোমায় খুব দেখতে ইচ্ছে করছে। কাল আমি মা-কে তোমার কথা বলেও দিয়েছি। মা বলেছে এক তারিখ তুমি যখন অফিসে আসবে, তোমার যেন একটা ছবি তুলে নিয়ে যাই। আচ্ছা, তোমার নাম কি সত্যিই কুহেলী?”
রাজন্যা সেদিন আরো কিছুক্ষণ নিজের মনগড়া কথা লিখে তারপর থেমেছিল।
কিন্তু তারপরই ওর মনে একটা খারাপ লাগা শুরু হল। ছেলেটা সরল বিশ্বাসে ওর বাড়িতেও সব বলে দিয়েছে? এ বাবা! কিন্তু এর তো কোনো পরিণতি নেই! কি দরকার এরকমভাবে কষ্ট দিয়ে?
রাজন্যা একটু খোলামেলা স্বভাবের বলে অজয় ওকে পরের দিন এসে একটু লজ্জা লজ্জা ভঙ্গিতে বলল, ”ম্যাডাম! কুহেলী বলে মেয়েটা আমাকে খুব ভালোবাসে। কি বলি বলুন তো!”
রাজন্যা তখনো মজা করে যাচ্ছিল, কপট সিরিয়াস স্বরে বলেছিল, ”সেকি গো অজয়!”
অজয় মাটির দিকে তাকিয়ে বলেছিল, ”হ্যাঁ, দেখলাম না, চিনলাম না, এদিকে নাকি আমার জন্য পুজো দিতে যাচ্ছে কালীঘাটে! আমি তো হাঁ!”
”তারপর” রাজন্যা জিজ্ঞেস করেছিল।
”কি বলব বলুন তো! মেয়ের গলায় তো কোনোদিনও এসব শুনিনি! কীরকম একটা হচ্ছে এসব মেসেজ পড়ে!” অজয়কে খুব বিভ্রান্ত দেখাচ্ছিল, ”তবে আমি ওকে অফিসে আসতে বলেছি ম্যাডাম। আপনার সাথে আলাপ করিয়ে দেব। সারাদিন মেসেজ করে যাচ্ছে, কাজকর্ম সব মাথায় ওঠার জোগাড়! পাগলি একদম।” রাজন্যা আড় চোখে দেখল অজয় ওর ফোনের ওয়ালপেপার পালটে মেয়েটার ফেসবুক প্রোফাইলের ডাউনলোড করা ছবিটা সেট করেছে।
সুচরিতা পাশে এসে ফিসফিস করল, ”কি হাঁদা দ্যাখ, ওটা তো মনের ছবি সিরিয়ালের অ্যাকট্রেসটার ছবি, সেটাও জানে না। কি বোকা রে বাবা! ভাবছে কি সুন্দরীই না ওর ওই কুহেলী! হি হি! খুব প্রেম করার শখ!”
রাজন্যার আর ভালো লাগছিল না এই বেয়াড়া মজাটা।
রাখি এসে তার দু-দিন বাদে রাজন্যাকে দুঃখ করে বলল, ”অজয় দাদাবাবুর খাওয়া একদম কমে গেছে জানেন দিদি! আগে তিনবার ভাত নিত, এখন একবারও খায়না ঠিকমতো! মেয়েটা কবে আসবে বলুন তো!”
রাজন্যা বলেছিল, ”ওই যে, এক তারিখ!”
আজ সেই কালান্তক এক তারিখ। সকালে উঠে থেকে মেসেঞ্জারে অজয়ের এত মেসেজ পেয়েছে যে অরিন্দম পর্যন্ত বিরক্ত হয়ে গেছে, ”কি করছ বলো তো! আমাকে তো ভুলেও একটা মেসেজ করো না, আর কোথাকার একটা ছেলের সাথে দিনরাত …!”
রাজন্যা রাগেনি, একটু ভয়ে ভয়ে বলেছিল, ”আমি খুব চাপে আছি গো! আজ তো কেউই আসবে না, ছেলেটা দুঃখ পাবে না?”
অরিন্দম ডিমের কুসুমটা একবারে মুখে পুরে বলেছিল, ”তোমার তো এইরকমই কার্যকলাপ! লোকেও নাচায়, তুমিও নাচো! এখন কেউ যদি ওর কানে কথাটা তুলে দেয়, যে কুহেলী সেজে তুমিই ওইসব করছিলে, ওর কাছে তোমার প্রেস্টিজটা কোথায় যাবে ভেবেছ?”
রাজন্যা কাঁদো কাঁদো হয়ে বলেছিল, ”তবে কি আজ অফিস যাবো না?”
”অফিস না গেলে তো আরোই ফাঁস হয়ে যাওয়ার চান্স! তোমাকে সবাই বলির পাঁঠা করে, আর তুমিও তাই হও। কাজ তো কিছুই নেই, তাই এইসব অপকর্ম করে চলেছ। আমাদের মতো হলে বুঝতে! জল খাওয়ার টাইম পাই না তো এইসব কাজ!”
রাজন্যা বসে আছে গুম হয়ে। অজয়কে তখন ঝোঁকের বশে লিখে ফেলেছিল এক তারিখ ঠিক দুপুর বারোটায় যাবো। ঘড়ির কাঁটা এখন দেড়টা ছুঁই ছুঁই। অজয় আজ দেরি করে বেরল, বেচারার মুখটা কেমন ম্লান হয়ে যাচ্ছিল আস্তে আস্তে।
যাওয়ার আগে রাজন্যাকে বলে গেল, ”কোথাও আটকে পড়ল কিনা কে জানে! ফোন নম্বরও তো দেয়নি। আপনি এলে একটু বসতে বলবেন ম্যাডাম!”
রাজন্যার তখন এত খারাপ লাগছিল বলার নেই।
অজয় পোস্ট অফিস গেছে ঠিকই, কিন্তু বারবার মেসেজ করে যাচ্ছে, তুমি এলে না কেন? কখন আসবে? প্লিজ এসো, অমুক তমুক …!
সবাই এদিকে অলস ভঙ্গিতে কাজ গোটাতে ব্যস্ত। সব ক-টা দুটোর পরই কেটে পড়বে, কেউ বৌয়ের সাথে সিনেমায়, কেউ আবার বন্ধুবান্ধব মিলে চলে যাবে অ্যাকোয়াটিকা। তমালের তো আর পনেরো দিন বাদেই বিয়ে, বাছাধন আজই সেরে ফেলবে প্রি-ওয়েডিং ফটোশ্যুট, ওর হবু বৌ ঝিমলির নাকি আর তর সইছে না! আর সুচরিতা তো কেয়া শেঠের কি প্যাকেজ বুক করে ফেলেছে।
ও মাথার রগদুটো টিপে বসে রইল কিছুক্ষণ, অরিন্দম ঠিকই বলেছে, সবাই এখন মজা মারছে, আর ও মাঝখান থেকে মরছে।
একমুহূর্ত চুপ করে বসে রইল ও, তারপর একটা লম্বা মেসেজ টাইপ করতে লাগল অজয়কে, ”আমি যাব না অজয়। আমি তোমাকে মিথ্যে বলেছিলাম। আমার নাম কুহেলী নয়। আমি দেখতেও অত সুন্দর নই। তুমি আমাকে বিয়ে করতে পারবে না। প্লিজ আমাকে ক্ষমা করো।”
মেসেজটা পাঠাবার সাথে সাথে বন্যার স্রোতের মতো মেসেজ ঢুকতে লাগল, ”প্লিজ এমন করো না। তোমার সঙ্গে কথা বলতে বলতে আমি তোমাকে খুব ভালোবেসে ফেলেছি। তুমি যেমনই হও, যেই হও, আমি তোমাকেই চাই। প্লিজ তুমি এসো আজ! আমি ঠিক আড়াইটের সময় অফিসে ঢুকব। আমাদের সামনের লবির বাঁদিকে যে জলের কলগুলো আছে, সেইখানে দাঁড়িয়ে থাকব আমি, যদি তুমি না আস, বুঝব আমাকে বলা সব কথাগুলো তোমার মিথ্যে, আমাকে বড় হতে বলা, আমাকে ভালো মানুষ হতে বলা সব মিথ্যে!”
রাজন্যা একটা ঢোঁক গিলল।
ওদিকে ঝড়ের বেগে অজয়ের মেসেজ ঢুকছে, ”তুমি কি ভাবো আমার কোনো খারাপ নেই? সব মানুষেরই ভালো মন্দ থাকে। তোমার ভালো খারাপ সবটুকু নিয়েই আমি তোমায় চাই।”
অজয় ঢুকল প্রায় দুটো বেজে দশ মিনিটে, চুল উশকো-খুসকো, ততক্ষণে অফিস প্রায় ফাঁকা। ও পড়িমড়ি করে গিয়ে ক্যান্টিনে দু-মুঠো খেয়ে এসেই রাজন্যার কাছে এল, ”ম্যাডাম, ও কেন বুঝতে পারছে না যে আমি ওকে খুব ভালোবাসি! ও যেমনই হোক, ওর সবসময় আমার খেয়াল রেখে বলা কথা, আমাকে উৎসাহ দেওয়া, আমি যে এইগুলোকেই ভালোবাসি ম্যাডাম! এই প্রথম জীবনে কাউকে এতটা ভালোবাসলাম, তাও না দেখে!”
রাজন্যা কি বলতে যাচ্ছিল, তার আগেই অজয় বলল, ”আমি একটু বাইরেটা আছি ম্যাডাম। কোনো দরকার লাগলে বারান্দা থেকে হাঁক দেবেন, চলে আসব।” বলেই ও আর দাঁড়াল না।
রাজন্যা পুরো ডিপার্টমেন্টে একা বসেছিল। বেরিয়ে যেতেও ইচ্ছে করছিল না ওর। পুরো মেজাজটাই তেতো লাগছিল।
ঘড়িতে এখন ঠিক আড়াইটে।
ও অজয়কে ”আসব না” জানিয়ে মেসেজ করতে গিয়ে অলস কণ্ঠে হাঁক দিল, ”রাখি! একটু জলটা ভরে দাও তো আমার!”
কোনো সাড়া পেল না।
হঠাৎ ওর মনে হল, রাখি তো এইসময়েই বাইরের কলে বাসনগুলো ধুতে যায়!
কি সাংঘাতিক!
বিদ্যুৎগতিতে চেয়ার ছেড়ে উঠে বারান্দার দিকে উঁকি মারল রাজন্যা।
যা ভেবেছে ঠিক তাই!
অজয় রাখিকে কুহেলী ভেবে ভুল করেছে। রাখি বাসনগুলো ধুচ্ছে, আর অজয় ওর সামনে এসে কিসব বলছে।
রুদ্ধশ্বাসে দুদ্দাড়িয়ে সিঁড়ি দিয়ে নেমে ছুটল রাজন্যা ওদিকে, চেঁচিয়ে বলতে গেল, ”অজয়, তুমি ভুল করছ! ও কুহেলী নয়, কুহেলী বলে কেউ নেই, আমরা মজা করেছিলাম!”
কিন্তু তার আগেই ও শুনল অজয় রাখিকে বলছে, ”রাখি, তুমি!”
রাখি তাকাল অজয়ের দিকে।
অজয় বলল, ”বুঝেছি, তুমি ভাবছিলে তুমিই কুহেলী এটা জানতে পারলে আমি তোমায় ভালোবাসব না? তোমার ছেলে আছে বলে?”
রাজন্যা হতভম্ব হয়ে গেল।
রাখি শুধু বলতে গেল, ”আপনি কি বলছেন আমি …!”
অজয় রাখিকে কোনো কথাই বলতে দিল না, এগিয়ে এসে রাখির হাতদুটো জড়িয়ে ধরল, ”আমি ওরকম মানুষ নই। আমি তোমাকে এই কয়েকদিনে খুব ভালোবেসে ফেলেছি, তোমার সুন্দর মনটাকে। আর তোমার হাতের রান্নার তো আমি এমনিই ভক্ত।”
রাখি অবাক হয়ে গেল, ”আপনি আমাকে ভালোবাসেন? আমার যে …!”
অজয় মাঝপথেই বলল, ”আমাকে বিয়ে করবে রাখি?”
রাজন্যা হাঁ করে তাকিয়েছিল সামনের দিকে। ওর পা আর সরছিল না।
এত ভালো কিছু শেষ হতে পারে?
টুং করে ওর ফোনে একটা হোয়াটসঅ্যাপে ঘুরতে থাকা একটা জোক ঢুকে ওর ঝটকাটা ভাঙিয়ে দিল, ”জিএসটি মানে গুড ডে, সুইট রিলেশনশিপ অ্যান্ড ট্রু লাভ! আচ্ছে দিন আ গয়া মিত্রো!”
এতদিন বাবিনের কথাটাকে হালকাভাবে নিচ্ছিলেন শ্রাবন্তী, কিন্তু আজ যেরকম সিরিয়াসলি কথাটা বলে বাবিন ঘর ছেড়ে দুদ্দাড়িয়ে বেরিয়ে গেল, ওর চলে যাওয়া দেখতে দেখতে শ্রাবন্তী সিদ্ধান্তটা নিয়েই নিলেন।
অনেকদিন ধরে লক্ষ করছেন, এ নিজে থেকে বলবার ছেলে নয়। মাঝে মাঝে আশ্চর্য লাগে, বাবিন সত্যিই শ্রাবন্তীরই ছেলে তো?
এত মুখচোরা?
নাঃ! তাই যা করার শ্রাবন্তীকেই করতে হবে।
অরিন্দম অনেকদিন বাদে আজ টিভিটা খুলেছিলেন। আজকাল টিভি, ল্যান্ডলাইন টেলিফোন, বোতাম টেপা ফোন ডোডো পাখির মতোই লুপ্তপ্রায় হয়ে গেছে, অধিকাংশ বাড়িতেই নেই। থাকবেই বা কেন, মোবাইলের টিভি অ্যাপ, অত্যাধুনিক ক্লাউড টেকনোলজির ইন্টারনেট তো সব চাহিদাই পূরণ করে দিচ্ছে, সোশ্যাল মিডিয়ায় সদাব্যস্ত থাকতে গিয়ে সবাই আজকাল আনসোশ্যাল, যে বন্ধুটার সঙ্গে চ্যাটে ঘণ্টার পর ঘণ্টা ক্লান্তিহীন ভাবে গল্প করতে পারে, সেই বন্ধুই বাড়িতে আচমকা চলে এলে বিরক্তি উথলে পড়ে যেন। সবটাই তো আজকাল বড় ভার্চুয়াল!
টিভিতে একটা ওয়াইল্ড অ্যানিম্যাল ডকুমেন্টারি চলছিল, শ্রাবন্তী অরিন্দমের পাশে গিয়ে সোফায় ধপ করে বসে পড়ে বললেন, ”আমি বাবিনের দেখেশুনেই বিয়ে দেব, ঠিক করে ফেললাম, বুঝলে!”
অন্য কেউ হলে শ্রাবন্তীর এই কথা শুনে ভিরমি খেত, দু-হাজার পঁয়তাল্লিশ সালে যেখানে বিয়ে ব্যাপারটাই অপশনাল হয়ে দাঁড়িয়েছে, লোকজন আকছার লিভ ইন করছে, শীতের মরশুমে এক-আধটা বিয়েবাড়ির নিমন্ত্রণ পেলে যেন হাতে চাঁদ পাওয়ার দশা হয়, সেখানে ছেলের দেখেশুনে বিয়ে দেওয়াটা চোখ কপালে তোলার মতো বিষয়ই বটে!
অরিন্দম কিন্তু অতটা চমকালেন না, প্রেমপর্ব-বিয়ে মিলিয়ে আজ চল্লিশ বছর হল শ্রাবন্তীকে তিনি দেখে আসছেন, ওর স্বভাবচরিত্র হাতের তালুর মতোই জানা। যতই বয়স হোক, শ্রাবন্তী হল গিয়ে একটা ছোট্ট চড়াই পাখির মতো, এই এখানে গিয়ে একদণ্ড জিরোচ্ছে, চোখের পলক ফেলতে না ফেলতেই সেখান থেকে ফুড়ুৎ হয়ে উড়ে যাচ্ছে অন্য জায়গায়! সেই কলেজ থেকে তো দেখছেন। মাঝের পঁয়ত্রিশটা বছর তো দুজনে আইটি সেক্টরের জোয়াল টানতে টানতেই জেরবার হয়ে গিয়েছিলেন, এখন একসাথে রিটায়ার করে কলেজ লাইফের সেই ছটফটে বান্ধবীটাকে আবার খুঁজে পাচ্ছেন যেন অরিন্দম!
তারিয়ে তারিয়ে তাই এই অবসর জীবন উপভোগ করছেন দুজনে।
রিস্ট ওয়াচে একটা ভিডিও কল আসছিল, বাবিনেরই, ছবিটা দেখতে পেলেন শ্রাবন্তী। এই তো বেরলো বাড়ি থেকে, এখনই মা-কে আবার কি দরকার পড়ল?
শ্রাবন্তী রিসিভ করলেন না। একটা দরকারি কথা বলার সময় ফোন দুচক্ষে দেখতে পারেননা তিনি। আজকালকার ছেলেমেয়েদের কথা কথায় ফোন, এতে করে কথোপকথনের গুরুত্বটাই হারিয়ে যায়।
অরিন্দম শান্তভাবে বললেন, ”তুমি দেখেশুনে বিয়ে দেবে, সে তো ভালো কথা, কিন্তু বিয়েটা যার, সে মানবে কি?”
শ্রাবন্তী এবার বললেন, ”আরে সে মানবে বলেই তো বলছি, নাহলে আমি নিজে থেকে বলব কেন! চার পাঁচ মাস ধরে ফোন করলেই জিজ্ঞাসা করি, কিরে এবার বাড়ি এলে গার্লফ্রেন্ডের সাথে আলাপ-পরিচয় করা। বিয়ে করবি কবে? তো সে মক্কেল কোনো উচ্চবাচ্যই করে না! তারপর আজ জোরে চেপে ধরতে বলল, আমার সেরকম কোনো গার্লফ্রেন্ড নেই, আমি বিয়ে করব না মা!”
অরিন্দম এবারেও টিভির পর্দা থেকে চোখ সরালেন না। মসৃণ দেওয়ালের উপর সুবিশাল ত্রিমাত্রিক টিভি, ন্যাশনাল জিওগ্রাফিকের স্ক্রিন থেকে জিরাফগুলো জীবন্ত হয়ে গলা বাড়িয়ে দিচ্ছে বাইরে। ভার্চুয়াল জিরাফের লম্বা গলা নিজের গালে উপভোগ করতে করতে অরিন্দম বললেন, ”বাহ! তবে আবার কি, ছেলে তো বলেই দিয়েছে বিয়ে করবে না।”
শ্রাবন্তীর এবার রাগ হয়ে গেল, সোফার সাথেই অ্যাটাচড রিমোটের টাচ স্ক্রিনে আঙুল ঘষে টিভিটা মিউট করে দিয়ে ধমকে উঠলেন, ”সব ব্যাপারে তোমার ইয়ার্কি, না! দেখছ একটা সিরিয়াস ব্যাপারে আলোচনা করতে এসেছি, নিজে তো ছাব্বিশ বছর বয়সে ড্যাং ড্যাং করে বিয়ে করে নিয়েছিলে, নিজের ছেলের যে বয়স তেত্রিশ বছর বয়স হয়ে গেল, কোনো ভ্রূক্ষেপ নেই, তাই না!”
অরিন্দম এবার মনে মনে মুচকি হাসলেন। সত্যি, এতবছর হয়ে গেল, শ্রাবন্তীর কারণে অকারণে রেগে যাওয়া স্বভাবটা গেল না। এই হাসছে, কথা বলছে, পরমুহূর্তেই চিৎকার করছে। আগের মাসেই এই নিয়ে ধুন্ধুমার হয়ে গেল। এখন মোটামুটি সব সচ্ছল বাড়িতেই অ্যান্টি-ভায়োলেন্স সেন্সর লাগানো, স্বাভাবিকের চেয়ে বেশি জোরে চিৎকার করলেই অটোমেটিকালি অ্যালার্ট চলে যায় মিউনিসিপালিটির সার্ভারে, দশ মিনিটের মধ্যে সিভিক পুলিশের একটা টিম চলে আসে। মানুষের চলাফেরা, কথাবার্তা, হাসিকান্না সব এখন মনিটরড। রাগলে শ্রাবন্তীর কোনোদিনই মাথার ঠিক থাকেনা, এমন জোরে চেঁচাচ্ছিলেন, ব্যাস, পুলিশ এসে হাজির। তারপর সে কি অস্বস্তিকর ব্যাপার! তারা তো মানতেই চায় না, কথাচ্ছলে কোনো মহিলা এমন চিৎকার করতে পারে! তারপর তাঁদের মিষ্টি-টিষ্টি খাইয়ে শান্ত করে ফেরানো হল।
অরিন্দম স্ত্রীকে আরো রাগিয়ে দিতে বললেন, ”আমাকে ধমকাচ্ছ ধমকাও, আমি তো লাইফটাইম সাবস্ক্রিপশন নিয়েই ফেলেছি, পালাবার কোনো রাস্তা নেই। কিন্তু দেখো, তোমার এই ধমক আবার ওই সিভিক টিমের কানে না পৌঁছে যায়, এখুনি সাইরেন বাজিয়ে এসে হাজির হবে। আগের বারের ঝামেলাটা মনে আছে তো?”
শ্রাবন্তী তেলেবেগুনে জ্বলে উঠতে গিয়েও মনে মনে থমকে গেলেন।
অরিন্দম ঠিকই বলছে। উফ কি যে এই ডিজিটাল দুনিয়ার অভিশাপ! একদিকে ভালো ঠিকই, ক্রাইম রেট হু হু করে কমছে, সবকিছুই এখন হ্যাসল-ফ্রি, কিন্তু অন্যদিকে মানুষের আবেগ, উচ্ছাসগুলোকেও যদি এইভাবে নিয়ন্ত্রণ করতে থাকা হয়, তবে মাপা হাসি, মাপা কান্না, মাপা উত্তেজনা, এইভাবে তো সবাই আস্তে আস্তে রোবটে পরিণত হবে, ওই অনলাইনের রোবটগুলোর মতো, প্রত্যেকটা রোবটের সেন্ট্রাল প্রসেসিং ইউনিটে বিভিন্ন অ্যালগরিদম প্রোগ্রামড করা, সেই অনুযায়ী চলে তাদের চোখের পাতা পড়া থেকে শুরু করে কাজকর্ম, অভিব্যক্তি।
রক্তমাংসের মানুষরা কেন সেরকম করবে?
কিন্তু কি আর করা, পড়েছ যখন মোঘলের হাতে, খানা খেতে হবে সাথে, অনেক ছোটবেলায় দাদুর মুখে শোনা সেই প্রবাদটা মনে পড়ল শ্রাবন্তীর, প্রাণপণে রাগটা গিলে নিয়ে চাপা গলায় গজগজ করলেন, ”ছেলে নিজেই তো বলছে কোনো গার্লফ্রেন্ড নেই।”
”গার্লফ্রেন্ড নেই তো কি, বয়ফ্রেন্ড থাকতে পারে। তোমার ছেলে গে হতে পারে, ইমপোটেন্ট হতে পারে, বাইসেক্সুয়াল হতে পারে, আরো অনেক কিছু হতে পারে। ধুম করে না জেনেশুনে পাত্রী খুঁজতে যাবে কেন তুমি?” অরিন্দম ব্যাখ্যা করলেন।
শ্রাবন্তী ভ্রূ কুঁচকে তাকালেন। টিভির ঢাউস স্ক্রিনে এখন একটা বিশাল সিংহ জিরাফটাকে ধরেছে, জিরাফটা অতবড় গলা দিয়ে প্রাণপণে চেষ্টা করছে মৃত্যুকে এড়ানোর। সাউন্ড অফ করা থাকলেও থ্রি ডি টিভি-র জাদুতে তার সেই গলাটার তীব্র আস্ফালনের ঝাপটা যেন এসে লাগছে ওঁদের গায়েও।
এক মাইক্রোসেকেন্ডের জন্য শ্রাবন্তীর মনে হল টিভির স্ক্রিনে ছটফট করতে থাকা জিরাফটার মতো অরিন্দমেরও মাথাটা গুঁড়িয়ে দিতে। অনেক কষ্টে নিজেকে কন্ট্রোল করে বললেন, ”তুমি কি একটু সিরিয়াস হবে? বাবিন যে স্ট্রেট সেটা তুমি জানো না? বৈশালী বলে ওর ওই কলেজের বন্ধুটা ওর লং টার্ম গার্লফ্রেন্ড ছিল। মেয়েটা ইউএসএ চলে যাওয়ার পর ব্রেক আপ হয়ে গেল।”
”তো নতুন আরেকটা গার্লফ্রেন্ড জুটিয়ে নিতে বলো। লিভ ইন করলে করুক, বিয়ের শখ হলে বলতে বলো, দাঁড়িয়ে থেকে দুজনে বিয়েটা দিয়ে দেব। আবার কি চাই? বাবা-মা পাত্রী খুঁজে আনবে, এটা বাড়াবাড়ি না আজকের দিনে? অত টাইম নেই বস।” অরিন্দম সটান সারেন্ডারের ভঙ্গিতে হাত তুলে দিলেন, ”সারাজীবন অনেক রেটিং, অ্যাপ্রেইজাল, এসক্যালেশনের পেছনে দৌড়েছি, এবার লাইফটা একটু এনজয় করতে চাই, এখনো আর অত চাপ নিতে পারছি না।”
”কিরকম বাবা তুমি, হ্যাঁ?” শ্রাবন্তীর রাগে মুখটা লাল হয়ে গেল, ”নিজের ছেলের জন্য মেয়ে দেখবে, সেটাও তোমার কাছে চাপ?”
”তা চাপ নয় তো কি?” অরিন্দম শ্রাবন্তীর রাগকে মোটেই পাত্তা দিলেন না, ”আমাদের সময়ে মেয়ে খোঁজার অনেক অপশন ছিল। খবরের কাগজগুলোয় পাত্রপাত্রী কলাম ছিল, সবচেয়ে বড় কথা, প্রচুর ম্যাট্রিমনিয়াল ওয়েবসাইট ছিল, অ্যাপ ছিল, তাতে একটা প্রোফাইল খুললে লক্ষ লক্ষ মেয়ে পাওয়া যেত, একটা ক্লিকে তাদের পছন্দ, অপছন্দ সব জানা হয়ে যেত। এখন কি আর সেই সব ম্যাট্রিমনি সাইটের অস্তিত্ব আছে? কবে উঠে গেছে। আমার তো বেশ মনে আছে, খুব সিকিওরড ছিল প্রসেসটা।” অরিন্দম টিভির থেকে এইবার এই কথোপকথনটায় বেশি ইন্টারেস্ট পেয়ে সোৎসাহে ব্যাখ্যা করতে লাগলেন, ”ফ্রি প্রোফাইল হলে শুধু মেয়ে দেখা যেত, কিন্তু তাদের সাথে যোগাযোগ করা যেত না, মেসেজ বক্সেও ফোন নম্বর দেওয়া যেত না। সেকি বিড়ম্বনা, ফোন নম্বরগুলো শব্দে লিখে কায়দা করে পাঠাতে হত।”
”তা তুমি এত কি করে জানলে? কলেজের সেকেন্ড ইয়ার থেকে তো আমার সাথে সেটিং করে রেখে দিয়েছিলে, ম্যাট্রিমনি তো তার অনেক পরের ব্যাপার, আমাদের সার্ভিস লাইফে। তুমি কি করে জানলে যে ফ্রি প্রোফাইলে শুধু মেয়ে দেখা যেত?” শ্রাবন্তী তীক্ষ্ন চোখে প্রশ্নটা করে অরিন্দমকে মাঝপথে থামিয়ে দিলেন।
অরিন্দম বেশ উৎসাহের সাথে কথাগুলো বলে যাচ্ছিলেন, কিন্তু এবার কেমন ভেবলে গেলেন হঠাৎ, এইজন্য বলে বউয়ের সাথে বেশি দিলখোলা হয়ে কথা বলতে নেই, কেঁচো খুঁড়তে কখন কি কেউটে বেরিয়ে পড়ে! কি বলবেন বুঝতে না পেরে কিছুক্ষণ মাথা চুলকে তারপর হেসে ফেললেন, ”ইয়ে না মানে, সেই একবার টেম্পোরারি ব্রেক আপ হয়েছিল না? ওই সময় তুমি আড়াই মাস কথা বলো নি, অফিসে গেলেও দেখা করতে না মনে নেই? কত সাধ্যসাধনা বাপরে বাপ!” অরিন্দম চোখ বড়বড় করলেন, ”ইয়ে তখনই আর কি একবার জিনিসটা এক্সপ্লোর করার জন্য মানে…জাস্ট টাইম পাস…হে হে…!”
শ্রাবন্তী দাঁতে দাঁত চিপলেন। ত্রিশ চল্লিশ বছরের পুরনো গুপ্ত কথা হঠাৎ অপ্রাসঙ্গিকভাবেই রিভিলড হয়ে যেতে অরিন্দম আসন্ন ঝড়ের পূর্বাভাস পেয়ে টিভিটা নিজে থেকেই অফ করে দিয়ে শ্রাবন্তীর দিকে কেমন ভয়ার্ত চোখে তাকিয়ে আছেন।
কিন্তু না। এখন এই নিয়ে কোনো ঝামেলা করব না, শ্রাবন্তী একটা ছোট নিশ্বাস ফেলে মনে মনে ঠিক করলেন। শ্রাবন্তী মজুমদারকে এত বোকা পাওনি। এটা পরের কোনো মোক্ষম সময়ের জন্য তোলা থাক। আপাতত ফোকাসড থাকাই ভালো। সিদ্ধান্তের ব্যাপারটা না জানানো পর্যন্ত যে কিছুতেই শান্তি পাচ্ছেন না তিনি। একমুহূর্ত গুম হয়ে থেকে বললেন, ”তা এখনো তো সেরকম ওয়েবসাইট আছে নিশ্চয়ই।”
”কে বলল আছে?” অরিন্দম প্রসঙ্গটা পালটে যেতে পরম আশ্বস্ত হয়ে পড়লেন, ”এই তো, সুমনের মেয়ের বিয়ের সময় ও বলেছিল কোনো ম্যাট্রিমনি ওয়েবসাইট এখন আর চালু নেই, সব উঠে গেছে। কেউ পেইড একাউন্টই খোলে না, চলবে কি করে? তারপর তো ওর মেয়ে নিজেই সব ঠিক করে বিয়ে করে নিল।”
”বুঝলাম।” শ্রাবন্তী মাথা নাড়লেন, ”কিন্তু আমাদের বাবিনের মেয়ে দেখার জন্য কোনো ওয়েবসাইট বা ঘটকের দরকার নেই। আমি মেয়ে ঠিক করে ফেলেছি। সেটাই তোমায় বলতে এলাম। বাবিন এখন দশ-বারোদিন থাকবে, তার মধ্যেই সব ফিক্সড করে নিতে চাই। পরের ছুটিতে ডেট ফেলব, এসে বিয়ে করে চলে যাবে।”
”ওহ! তাহলে তো ভালোই।” অরিন্দম বেশ উৎসুক হয়ে তাকালেন, ”তা মেয়েটা কে?”
শ্রাবন্তী একমুহূর্ত থমকালেন, তারপর বললেন, ”তিতির।”
”তিতির মানে?” অরিন্দম কৌতূহলী হয়ে প্রশ্ন করলেন, ”ওই বি ব্লকের কৌশিকের মেয়ে?”
”হ্যাঁ। ওই তিতির।” শ্রাবন্তী ঠোঁট কামড়ালেন, ”বাবিনের ছোটবেলার বন্ধু ছিল, নার্সারি থেকে একসাথে পড়েছে। ইন্টারনেটেও দুজনের মধ্যে ভালো কন্ট্যাক্ট আছে আমি দেখেছি। কাছাকাছি বাড়ি, ভালো ফ্যামিলি, ভালোই হবে। সবচেয়ে বড় কথা, কাল ওর মা ছন্দার সাথে দেখা হয়েছিল। বলল তিতির একটা ভালো স্কলারশিপ পেয়েছে, শিগগিরই অস্ট্রেলিয়া চলে যাবে ডক্টরেট করতে। বাবিনও যখন অস্ট্রেলিয়াতেই, ভালোই হবে, তাই না! আজকাল স্বামী-স্ত্রী একসাথে থাকাটাও তো ভাগ্যের ব্যাপার হয়ে দাঁড়িয়েছে।”
অরিন্দম এবার শ্রাবন্তীর দিকে তাকিয়ে কিন্তু কিন্তু করলেন, ”কিন্তু … বাবিন! সে কি রাজি হবে?”
শ্রাবন্তী খর চোখে তাকালেন, ”কেন হবে না? তখন তো দিনের পর দিন তিতির এই বাড়িতে এসে থাকত। মনে নেই? স্কুল থেকে বাবিনের সাথে চলে আসত। তোমার মা তখনো বেঁচে, গল্প শুনত, ঘুমোত, তারপর আমি অফিস থেকে ফিরে ওকে বাড়ি দিয়ে আসতাম। কেন তুমিও তো কতদিন দিয়ে এসেছ মনে নেই?”
”না সে ঠিক আছে, কিন্তু…!” অরিন্দম আড়ষ্টভাবে বললেন, ”অতবড় একটা ট্রমা … মেয়েটা তো ঠিকমতো কাটিয়ে উঠতে পারেনি শুনেছিলাম।”
”তা ট্রমা কাটিয়ে উঠতে পারেনি বলে কি তাকে ট্রমার জগতেই রেখে দিতে হবে?” কথাটা বলে শ্রাবন্তী ভাবলেন, কি যেন নাম ছিল ওদের প্রতিবাদসভাটার? অপ্রকাশিত শৈশব? উঁহু, না না, বিপন্ন শৈশব বোধ হয়!
দিনের পর দিন তখন অফিস কামাই করে শ্রাবন্তীর মতো সব অভিভাবকেরা মিলে শামিল হয়েছিলেন সেই প্রতিবাদে, তখন প্রায় সপ্তাহ দুয়েক ধরে সমস্ত টেলি মিডিয়া-প্রিন্ট মিডিয়ার হেডলাইন ছিল ঘটনাটা।
অথচ আজ, ঠিক আঠাশ বছর পরে, সেদিনের সেই শিশুটা কেমন আছে, শৈশবের অতবড় আতঙ্ক সামলে সে স্বাভাবিক জীবনে প্রত্যাবর্তনে সফল হয়েছে কিনা, বেঁচে থাকার ন্যূনতম মৌলিক অধিকারগুলো তার ক্ষেত্রে সমানভাবে ডালপালা মেলতে পেরেছে কিনা, তা নিয়ে মিডিয়া তো দূর, পাড়াপ্রতিবেশীরও কারুর বিন্দুমাত্র আগ্রহ নেই।
সত্যি, দেখতে দেখতে আঠাশ বছর হয়ে গেল। অথচ আজও মনে হয়, এই সেদিনের কথা।
কত বয়স যেন তখন বাবিনের? পাঁচ? না সাড়ে পাঁচ? তিতিরের তখন সাড়ে তিন। খবরের দৌলতে ‘সাড়ে তিন বছরের শিশুর উপর স্কুলশিক্ষকের পাশবিক যৌন নির্যাতন’ হেডলাইনটা আজও চোখের সামনে ভাসে শ্রাবন্তীর।
তখন সবে পুজো শেষ হয়েছিল। হাল্কা শীতের আমেজ, অফিসে সেদিন একটা খুব ইম্পরট্যান্ট মিটিং ছিল শ্রাবন্তীর। তারই মাঝে বারবার একটা ফোন আসছিল। কোনোমতে বাইরে এসে ফোনটা রিসিভ করতেই ভেসে এসেছিল উদ্বিগ্ন একটা কণ্ঠস্বর। বাবিনের স্কুলের এক বন্ধুর মা। তিনিই সবার নম্বর জোগাড় করে জানিয়েছিলেন ঘটনাটা, আকুলভাবে বলেছিলেন সবার একজোট হয়ে রুখে দাঁড়ানোর সংকল্পটা। আজও মনে আছে শ্রাবন্তীর, শুনতে শুনতে শিরদাঁড়া দিয়ে একটা ঠান্ডা স্রোত বয়ে গিয়েছিল সেদিন। চোখের সামনে ভেসে উঠেছিল তিতিরের ছোট্ট মুখটা। সাড়ে তিন বছরের একটা বাচ্চা, তাকে কিনা টিচার নিজেই …!
আর বেশি সাতপাঁচ ভাবেননি সেদিন শ্রাবন্তী। অফিস থেকে বেরিয়ে সোজা চলে গিয়েছিলেন স্কুলের সামনে। তার পরের দশ বারোদিন অফিস ছুটি নিয়ে টানা ধর্নায় শামিল হয়েছিলেন সকলের সাথে। মিডিয়ার সামনে নৃশংসতা, স্কুলের উদাসীনতা, অবহেলা তুলে ধরেছিলেন সবাই মিলে। শ্রাবন্তীদের প্রবল চাপের মুখে পরে একে একে অপসারিত হতে হয়েছিল স্কুলের হেডমিসট্রেস, কো-অরডিনেশন কমিটির প্রেসিডেন্টকে, স্কুলে পা পড়েছিল দুঁদে মন্ত্রী-আমলা থেকে শুরু তাবড় তাবড় সব পুলিশ কর্তাদের, গ্রেফতার করা হয়েছিল সেই শিক্ষক নামের কলঙ্ক অপরাধীকে। এখনকার মতো তখন ক্লোজ সার্কিট টিভি এত ছেয়ে যায়নি, শ্রাবন্তীদের দাবিতে স্কুলে বসানো হয়েছিল সিসিটিভি।
আর এখন তো মানুষের প্রতিটা মুভমেন্টেই সেন্সরের মনিটরিং। কিন্তু মনিটর করে কি বিকৃত কামবোধগুলোকে কমানো যায়? আজ এত কড়াকড়িতেও কি সব অপরাধ লুপ্ত হয়ে গেছে?
রিস্ট ওয়াচে আবার ফোন ঢুকছিল, বাবিনের উজ্জ্বল মুখটা ঘড়ির স্ক্রিনে ভেসে উঠছে। শ্রাবন্তীর এবার বেশ হালকা লাগছে, মা হয়ে ছেলের মনের কথা যদি নাই বুঝতে পারলেন, তবে তিনি কিসের মা? যতই ডিজিটাল হোক দেশ, যতই রোবটে ছেয়ে যাক রাস্তাঘাট, শপিং মল, ছেলেকে মা হয়ে তিনি চোখে চোখে রাখবেন না তো কে রাখবে?
শ্রাবন্তী একটু ভাবলেন, তারপর আড়চোখে অরিন্দমকে বললেন ”তিতিরদের বাড়িতে কথা বলতে যাবো আজ বিকেলে, দয়া করে রেডি হোয়ো ঠিক সময়ে। যেমন বাবা তেমনি ছেলে! কেউ মুখ ফুটে কিছু বলবে না, মা তো অন্তর্যামী, না!” কোনোমতে কথাগুলো বলেই বাবিনের ফোনটা রিসিভ করলেন তিনি, ”আজ আমি আর তোর বাবা তিতিরদের বাড়ি যাচ্ছি কথা বলতে।”
”মানে?” বাবিনের মুখটা ঠিক টিভির জিরাফটার মতোই তোম্বা হয়ে গেল।
”তিতিরকে বিয়ে করতে চাস ঝেড়ে কাশতে কি হচ্ছিল তোমার?”
বাবিন মিনমিন করছিল, ”সেটা নয়। ওকে নিয়ে সবার এত ফিসফিসানি এখনো হয়, ও নিজেও এই নিয়ে একটা চাপা কমপ্লেক্সে ভোগে। তোমরাও ব্যাপারটা কিভাবে নেবে, তা নিয়ে কনফিউজড ছিলাম, তাই ভেবেছিলাম বিয়ে করব না…!”
শ্রাবন্তী ছেলের মুখ থেকে কথাটা লুফে নিলেন, ”কিন্তু অস্ট্রেলিয়া গিয়ে দুজনে ওং বোং চোং করবে তাই তো? ওসব বাঁদরামি চলবে না। চুপচাপ বিয়ে করে নেবে। আর কমপ্লেক্সের কি আছে? আমাকে কোনো কুকুর রাস্তায় কামড়ে দিলে কি আমি লজ্জায় বাড়ি থেকে বেরবো না?”
বাবিন চুপ। একটু তুতলে বলল, ”কি-কিন্তু মা তুমি করে জানলে, মানে আমি তো কাউকে…!”
শ্রাবন্তী এবার বললেন ”তুই বোধ হয় ভুলে গেছিস বাবিন, আমি সারাটা জীবন এথিকাল হ্যাকিং ডিপার্টমেন্টে ছিলাম। ডোন্ট আন্ডার এস্টিমেট দ্য পাওয়ার অফ আ বেঙ্গলি মম, ওকে? এবার থেকে তিতিরের সাথে চ্যাটগুলো বুঝেশুনে করিস, কেমন?”
বাবিনের হতবুদ্ধি হয়ে যাওয়া মুখটা দেখতে দেখতে শ্রাবন্তী মুখ টিপে হেসে কলটা ডিসকানেক্ট করে দিলেন।
অরিন্দম অবিশ্বাসী দৃষ্টিতে তাকিয়ে রয়েছেন ”ছি ছি, মা হয়ে ছেলের প্রোফাইল হ্যাক করে ঢুকে তুমি চ্যাট পড়ছ? একি অন্যায়! অ্যাদ্দিন ভাবতাম তুমি শুধু আমার ওপর স্পাইগিরি করো, এখন তো দেখছি … ছি ছি !”
”এই থামো তো!” এক দাবড়ানি দিয়ে বরকে চুপ করিয়ে দিলেন শ্রাবন্তী, ”চ্যাটগুলো পড়তাম বলেই না তিতিরের মতো মেয়েটাকে বউ করে আনতে পারছি। তোমার মুখচোরা ছেলে তো বাবা মা কি ভাববে সেই ভয়েই অস্থির ছিল। আফসোস হয় নিজের মা-কে এতদিনে এই চিনল? আমার কত্ত আনন্দ হচ্ছে তিতির আসবে জেনে!”
”তবু ছেলের চ্যাট পড়া খুব গর্হিত কাজ কিন্তু শ্রাবন্তী! আমাদের সময় মায়েরা এসব ভাবতে পারত?” কথাগুলো মুখ থেকে বেরিয়ে গেলেও স্ত্রীর ভ্রূ কুঁচকোনো দেখে মাঝপথেই কথাটা গিলে ফেললেন অরিন্দম।
শ্রাবন্তী উঠে ভেতরের ঘরে যাচ্ছিলেন, এইবার কোমরে হাত দিয়ে স্বামীর দিকে সরু চোখে তাকালেন, ”বাই দ্য ওয়ে, আগের সপ্তাহে আমি যখন জিমে গিয়েছিলাম, তুমি দেখলাম সমর্পিতা বলে একজনের সাথে হাই হ্যালো করছিলে। মালটা কে?”
অরিন্দম অমনি মিউট মোডে চলে গিয়ে ভয়ার্ত মুখে টিভিটা চালিয়ে দিলেন।
শ্রাবন্তী কড়া গলায় বললেন, ”আজ বিকেলে ঘুরে আসি, তারপর তোমার হচ্ছে।” তারপর একটু থেমে বললেন, ”আর মায়েরা চিরকালই সমান, তারা শুধু ছেলেমেয়েদের ভালো চায় বুঝলে! সে যেভাবেই হোক না কেন!”
**********
এতদিন বাবিনের কথাটাকে হালকাভাবে নিচ্ছিলেন শ্রাবন্তী, কিন্তু আজ যেরকম সিরিয়াসলি কথাটা বলে বাবিন ঘর ছেড়ে দুদ্দাড়িয়ে বেরিয়ে গেল, ওর চলে যাওয়া দেখতে দেখতে শ্রাবন্তী সিদ্ধান্তটা নিয়েই নিলেন।
অনেকদিন ধরে লক্ষ করছেন, এ নিজে থেকে বলবার ছেলে নয়। মাঝে মাঝে আশ্চর্য লাগে, বাবিন সত্যিই শ্রাবন্তীরই ছেলে তো?
এত মুখচোরা?
নাঃ! তাই যা করার শ্রাবন্তীকেই করতে হবে।
অরিন্দম অনেকদিন বাদে আজ টিভিটা খুলেছিলেন। আজকাল টিভি, ল্যান্ডলাইন টেলিফোন, বোতাম টেপা ফোন ডোডো পাখির মতোই লুপ্তপ্রায় হয়ে গেছে, অধিকাংশ বাড়িতেই নেই। থাকবেই বা কেন, মোবাইলের টিভি অ্যাপ, অত্যাধুনিক ক্লাউড টেকনোলজির ইন্টারনেট তো সব চাহিদাই পূরণ করে দিচ্ছে, সোশ্যাল মিডিয়ায় সদাব্যস্ত থাকতে গিয়ে সবাই আজকাল আনসোশ্যাল, যে বন্ধুটার সঙ্গে চ্যাটে ঘণ্টার পর ঘণ্টা ক্লান্তিহীন ভাবে গল্প করতে পারে, সেই বন্ধুই বাড়িতে আচমকা চলে এলে বিরক্তি উথলে পড়ে যেন। সবটাই তো আজকাল বড় ভার্চুয়াল!
টিভিতে একটা ওয়াইল্ড অ্যানিম্যাল ডকুমেন্টারি চলছিল, শ্রাবন্তী অরিন্দমের পাশে গিয়ে সোফায় ধপ করে বসে পড়ে বললেন, ”আমি বাবিনের দেখেশুনেই বিয়ে দেব, ঠিক করে ফেললাম, বুঝলে!”
অন্য কেউ হলে শ্রাবন্তীর এই কথা শুনে ভিরমি খেত, দু-হাজার পঁয়তাল্লিশ সালে যেখানে বিয়ে ব্যাপারটাই অপশনাল হয়ে দাঁড়িয়েছে, লোকজন আকছার লিভ ইন করছে, শীতের মরশুমে এক-আধটা বিয়েবাড়ির নিমন্ত্রণ পেলে যেন হাতে চাঁদ পাওয়ার দশা হয়, সেখানে ছেলের দেখেশুনে বিয়ে দেওয়াটা চোখ কপালে তোলার মতো বিষয়ই বটে!
অরিন্দম কিন্তু অতটা চমকালেন না, প্রেমপর্ব-বিয়ে মিলিয়ে আজ চল্লিশ বছর হল শ্রাবন্তীকে তিনি দেখে আসছেন, ওর স্বভাবচরিত্র হাতের তালুর মতোই জানা। যতই বয়স হোক, শ্রাবন্তী হল গিয়ে একটা ছোট্ট চড়াই পাখির মতো, এই এখানে গিয়ে একদণ্ড জিরোচ্ছে, চোখের পলক ফেলতে না ফেলতেই সেখান থেকে ফুড়ুৎ হয়ে উড়ে যাচ্ছে অন্য জায়গায়! সেই কলেজ থেকে তো দেখছেন। মাঝের পঁয়ত্রিশটা বছর তো দুজনে আইটি সেক্টরের জোয়াল টানতে টানতেই জেরবার হয়ে গিয়েছিলেন, এখন একসাথে রিটায়ার করে কলেজ লাইফের সেই ছটফটে বান্ধবীটাকে আবার খুঁজে পাচ্ছেন যেন অরিন্দম!
তারিয়ে তারিয়ে তাই এই অবসর জীবন উপভোগ করছেন দুজনে।
রিস্ট ওয়াচে একটা ভিডিও কল আসছিল, বাবিনেরই, ছবিটা দেখতে পেলেন শ্রাবন্তী। এই তো বেরলো বাড়ি থেকে, এখনই মা-কে আবার কি দরকার পড়ল?
শ্রাবন্তী রিসিভ করলেন না। একটা দরকারি কথা বলার সময় ফোন দুচক্ষে দেখতে পারেননা তিনি। আজকালকার ছেলেমেয়েদের কথা কথায় ফোন, এতে করে কথোপকথনের গুরুত্বটাই হারিয়ে যায়।
অরিন্দম শান্তভাবে বললেন, ”তুমি দেখেশুনে বিয়ে দেবে, সে তো ভালো কথা, কিন্তু বিয়েটা যার, সে মানবে কি?”
শ্রাবন্তী এবার বললেন, ”আরে সে মানবে বলেই তো বলছি, নাহলে আমি নিজে থেকে বলব কেন! চার পাঁচ মাস ধরে ফোন করলেই জিজ্ঞাসা করি, কিরে এবার বাড়ি এলে গার্লফ্রেন্ডের সাথে আলাপ-পরিচয় করা। বিয়ে করবি কবে? তো সে মক্কেল কোনো উচ্চবাচ্যই করে না! তারপর আজ জোরে চেপে ধরতে বলল, আমার সেরকম কোনো গার্লফ্রেন্ড নেই, আমি বিয়ে করব না মা!”
অরিন্দম এবারেও টিভির পর্দা থেকে চোখ সরালেন না। মসৃণ দেওয়ালের উপর সুবিশাল ত্রিমাত্রিক টিভি, ন্যাশনাল জিওগ্রাফিকের স্ক্রিন থেকে জিরাফগুলো জীবন্ত হয়ে গলা বাড়িয়ে দিচ্ছে বাইরে। ভার্চুয়াল জিরাফের লম্বা গলা নিজের গালে উপভোগ করতে করতে অরিন্দম বললেন, ”বাহ! তবে আবার কি, ছেলে তো বলেই দিয়েছে বিয়ে করবে না।”
শ্রাবন্তীর এবার রাগ হয়ে গেল, সোফার সাথেই অ্যাটাচড রিমোটের টাচ স্ক্রিনে আঙুল ঘষে টিভিটা মিউট করে দিয়ে ধমকে উঠলেন, ”সব ব্যাপারে তোমার ইয়ার্কি, না! দেখছ একটা সিরিয়াস ব্যাপারে আলোচনা করতে এসেছি, নিজে তো ছাব্বিশ বছর বয়সে ড্যাং ড্যাং করে বিয়ে করে নিয়েছিলে, নিজের ছেলের যে বয়স তেত্রিশ বছর বয়স হয়ে গেল, কোনো ভ্রূক্ষেপ নেই, তাই না!”
অরিন্দম এবার মনে মনে মুচকি হাসলেন। সত্যি, এতবছর হয়ে গেল, শ্রাবন্তীর কারণে অকারণে রেগে যাওয়া স্বভাবটা গেল না। এই হাসছে, কথা বলছে, পরমুহূর্তেই চিৎকার করছে। আগের মাসেই এই নিয়ে ধুন্ধুমার হয়ে গেল। এখন মোটামুটি সব সচ্ছল বাড়িতেই অ্যান্টি-ভায়োলেন্স সেন্সর লাগানো, স্বাভাবিকের চেয়ে বেশি জোরে চিৎকার করলেই অটোমেটিকালি অ্যালার্ট চলে যায় মিউনিসিপালিটির সার্ভারে, দশ মিনিটের মধ্যে সিভিক পুলিশের একটা টিম চলে আসে। মানুষের চলাফেরা, কথাবার্তা, হাসিকান্না সব এখন মনিটরড। রাগলে শ্রাবন্তীর কোনোদিনই মাথার ঠিক থাকেনা, এমন জোরে চেঁচাচ্ছিলেন, ব্যাস, পুলিশ এসে হাজির। তারপর সে কি অস্বস্তিকর ব্যাপার! তারা তো মানতেই চায় না, কথাচ্ছলে কোনো মহিলা এমন চিৎকার করতে পারে! তারপর তাঁদের মিষ্টি-টিষ্টি খাইয়ে শান্ত করে ফেরানো হল।
অরিন্দম স্ত্রীকে আরো রাগিয়ে দিতে বললেন, ”আমাকে ধমকাচ্ছ ধমকাও, আমি তো লাইফটাইম সাবস্ক্রিপশন নিয়েই ফেলেছি, পালাবার কোনো রাস্তা নেই। কিন্তু দেখো, তোমার এই ধমক আবার ওই সিভিক টিমের কানে না পৌঁছে যায়, এখুনি সাইরেন বাজিয়ে এসে হাজির হবে। আগের বারের ঝামেলাটা মনে আছে তো?”
শ্রাবন্তী তেলেবেগুনে জ্বলে উঠতে গিয়েও মনে মনে থমকে গেলেন।
অরিন্দম ঠিকই বলছে। উফ কি যে এই ডিজিটাল দুনিয়ার অভিশাপ! একদিকে ভালো ঠিকই, ক্রাইম রেট হু হু করে কমছে, সবকিছুই এখন হ্যাসল-ফ্রি, কিন্তু অন্যদিকে মানুষের আবেগ, উচ্ছাসগুলোকেও যদি এইভাবে নিয়ন্ত্রণ করতে থাকা হয়, তবে মাপা হাসি, মাপা কান্না, মাপা উত্তেজনা, এইভাবে তো সবাই আস্তে আস্তে রোবটে পরিণত হবে, ওই অনলাইনের রোবটগুলোর মতো, প্রত্যেকটা রোবটের সেন্ট্রাল প্রসেসিং ইউনিটে বিভিন্ন অ্যালগরিদম প্রোগ্রামড করা, সেই অনুযায়ী চলে তাদের চোখের পাতা পড়া থেকে শুরু করে কাজকর্ম, অভিব্যক্তি।
রক্তমাংসের মানুষরা কেন সেরকম করবে?
কিন্তু কি আর করা, পড়েছ যখন মোঘলের হাতে, খানা খেতে হবে সাথে, অনেক ছোটবেলায় দাদুর মুখে শোনা সেই প্রবাদটা মনে পড়ল শ্রাবন্তীর, প্রাণপণে রাগটা গিলে নিয়ে চাপা গলায় গজগজ করলেন, ”ছেলে নিজেই তো বলছে কোনো গার্লফ্রেন্ড নেই।”
”গার্লফ্রেন্ড নেই তো কি, বয়ফ্রেন্ড থাকতে পারে। তোমার ছেলে গে হতে পারে, ইমপোটেন্ট হতে পারে, বাইসেক্সুয়াল হতে পারে, আরো অনেক কিছু হতে পারে। ধুম করে না জেনেশুনে পাত্রী খুঁজতে যাবে কেন তুমি?” অরিন্দম ব্যাখ্যা করলেন।
শ্রাবন্তী ভ্রূ কুঁচকে তাকালেন। টিভির ঢাউস স্ক্রিনে এখন একটা বিশাল সিংহ জিরাফটাকে ধরেছে, জিরাফটা অতবড় গলা দিয়ে প্রাণপণে চেষ্টা করছে মৃত্যুকে এড়ানোর। সাউন্ড অফ করা থাকলেও থ্রি ডি টিভি-র জাদুতে তার সেই গলাটার তীব্র আস্ফালনের ঝাপটা যেন এসে লাগছে ওঁদের গায়েও।
এক মাইক্রোসেকেন্ডের জন্য শ্রাবন্তীর মনে হল টিভির স্ক্রিনে ছটফট করতে থাকা জিরাফটার মতো অরিন্দমেরও মাথাটা গুঁড়িয়ে দিতে। অনেক কষ্টে নিজেকে কন্ট্রোল করে বললেন, ”তুমি কি একটু সিরিয়াস হবে? বাবিন যে স্ট্রেট সেটা তুমি জানো না? বৈশালী বলে ওর ওই কলেজের বন্ধুটা ওর লং টার্ম গার্লফ্রেন্ড ছিল। মেয়েটা ইউএসএ চলে যাওয়ার পর ব্রেক আপ হয়ে গেল।”
”তো নতুন আরেকটা গার্লফ্রেন্ড জুটিয়ে নিতে বলো। লিভ ইন করলে করুক, বিয়ের শখ হলে বলতে বলো, দাঁড়িয়ে থেকে দুজনে বিয়েটা দিয়ে দেব। আবার কি চাই? বাবা-মা পাত্রী খুঁজে আনবে, এটা বাড়াবাড়ি না আজকের দিনে? অত টাইম নেই বস।” অরিন্দম সটান সারেন্ডারের ভঙ্গিতে হাত তুলে দিলেন, ”সারাজীবন অনেক রেটিং, অ্যাপ্রেইজাল, এসক্যালেশনের পেছনে দৌড়েছি, এবার লাইফটা একটু এনজয় করতে চাই, এখনো আর অত চাপ নিতে পারছি না।”
”কিরকম বাবা তুমি, হ্যাঁ?” শ্রাবন্তীর রাগে মুখটা লাল হয়ে গেল, ”নিজের ছেলের জন্য মেয়ে দেখবে, সেটাও তোমার কাছে চাপ?”
”তা চাপ নয় তো কি?” অরিন্দম শ্রাবন্তীর রাগকে মোটেই পাত্তা দিলেন না, ”আমাদের সময়ে মেয়ে খোঁজার অনেক অপশন ছিল। খবরের কাগজগুলোয় পাত্রপাত্রী কলাম ছিল, সবচেয়ে বড় কথা, প্রচুর ম্যাট্রিমনিয়াল ওয়েবসাইট ছিল, অ্যাপ ছিল, তাতে একটা প্রোফাইল খুললে লক্ষ লক্ষ মেয়ে পাওয়া যেত, একটা ক্লিকে তাদের পছন্দ, অপছন্দ সব জানা হয়ে যেত। এখন কি আর সেই সব ম্যাট্রিমনি সাইটের অস্তিত্ব আছে? কবে উঠে গেছে। আমার তো বেশ মনে আছে, খুব সিকিওরড ছিল প্রসেসটা।” অরিন্দম টিভির থেকে এইবার এই কথোপকথনটায় বেশি ইন্টারেস্ট পেয়ে সোৎসাহে ব্যাখ্যা করতে লাগলেন, ”ফ্রি প্রোফাইল হলে শুধু মেয়ে দেখা যেত, কিন্তু তাদের সাথে যোগাযোগ করা যেত না, মেসেজ বক্সেও ফোন নম্বর দেওয়া যেত না। সেকি বিড়ম্বনা, ফোন নম্বরগুলো শব্দে লিখে কায়দা করে পাঠাতে হত।”
”তা তুমি এত কি করে জানলে? কলেজের সেকেন্ড ইয়ার থেকে তো আমার সাথে সেটিং করে রেখে দিয়েছিলে, ম্যাট্রিমনি তো তার অনেক পরের ব্যাপার, আমাদের সার্ভিস লাইফে। তুমি কি করে জানলে যে ফ্রি প্রোফাইলে শুধু মেয়ে দেখা যেত?” শ্রাবন্তী তীক্ষ্ন চোখে প্রশ্নটা করে অরিন্দমকে মাঝপথে থামিয়ে দিলেন।
অরিন্দম বেশ উৎসাহের সাথে কথাগুলো বলে যাচ্ছিলেন, কিন্তু এবার কেমন ভেবলে গেলেন হঠাৎ, এইজন্য বলে বউয়ের সাথে বেশি দিলখোলা হয়ে কথা বলতে নেই, কেঁচো খুঁড়তে কখন কি কেউটে বেরিয়ে পড়ে! কি বলবেন বুঝতে না পেরে কিছুক্ষণ মাথা চুলকে তারপর হেসে ফেললেন, ”ইয়ে না মানে, সেই একবার টেম্পোরারি ব্রেক আপ হয়েছিল না? ওই সময় তুমি আড়াই মাস কথা বলো নি, অফিসে গেলেও দেখা করতে না মনে নেই? কত সাধ্যসাধনা বাপরে বাপ!” অরিন্দম চোখ বড়বড় করলেন, ”ইয়ে তখনই আর কি একবার জিনিসটা এক্সপ্লোর করার জন্য মানে…জাস্ট টাইম পাস…হে হে…!”
শ্রাবন্তী দাঁতে দাঁত চিপলেন। ত্রিশ চল্লিশ বছরের পুরনো গুপ্ত কথা হঠাৎ অপ্রাসঙ্গিকভাবেই রিভিলড হয়ে যেতে অরিন্দম আসন্ন ঝড়ের পূর্বাভাস পেয়ে টিভিটা নিজে থেকেই অফ করে দিয়ে শ্রাবন্তীর দিকে কেমন ভয়ার্ত চোখে তাকিয়ে আছেন।
কিন্তু না। এখন এই নিয়ে কোনো ঝামেলা করব না, শ্রাবন্তী একটা ছোট নিশ্বাস ফেলে মনে মনে ঠিক করলেন। শ্রাবন্তী মজুমদারকে এত বোকা পাওনি। এটা পরের কোনো মোক্ষম সময়ের জন্য তোলা থাক। আপাতত ফোকাসড থাকাই ভালো। সিদ্ধান্তের ব্যাপারটা না জানানো পর্যন্ত যে কিছুতেই শান্তি পাচ্ছেন না তিনি। একমুহূর্ত গুম হয়ে থেকে বললেন, ”তা এখনো তো সেরকম ওয়েবসাইট আছে নিশ্চয়ই।”
”কে বলল আছে?” অরিন্দম প্রসঙ্গটা পালটে যেতে পরম আশ্বস্ত হয়ে পড়লেন, ”এই তো, সুমনের মেয়ের বিয়ের সময় ও বলেছিল কোনো ম্যাট্রিমনি ওয়েবসাইট এখন আর চালু নেই, সব উঠে গেছে। কেউ পেইড একাউন্টই খোলে না, চলবে কি করে? তারপর তো ওর মেয়ে নিজেই সব ঠিক করে বিয়ে করে নিল।”
”বুঝলাম।” শ্রাবন্তী মাথা নাড়লেন, ”কিন্তু আমাদের বাবিনের মেয়ে দেখার জন্য কোনো ওয়েবসাইট বা ঘটকের দরকার নেই। আমি মেয়ে ঠিক করে ফেলেছি। সেটাই তোমায় বলতে এলাম। বাবিন এখন দশ-বারোদিন থাকবে, তার মধ্যেই সব ফিক্সড করে নিতে চাই। পরের ছুটিতে ডেট ফেলব, এসে বিয়ে করে চলে যাবে।”
”ওহ! তাহলে তো ভালোই।” অরিন্দম বেশ উৎসুক হয়ে তাকালেন, ”তা মেয়েটা কে?”
শ্রাবন্তী একমুহূর্ত থমকালেন, তারপর বললেন, ”তিতির।”
”তিতির মানে?” অরিন্দম কৌতূহলী হয়ে প্রশ্ন করলেন, ”ওই বি ব্লকের কৌশিকের মেয়ে?”
”হ্যাঁ। ওই তিতির।” শ্রাবন্তী ঠোঁট কামড়ালেন, ”বাবিনের ছোটবেলার বন্ধু ছিল, নার্সারি থেকে একসাথে পড়েছে। ইন্টারনেটেও দুজনের মধ্যে ভালো কন্ট্যাক্ট আছে আমি দেখেছি। কাছাকাছি বাড়ি, ভালো ফ্যামিলি, ভালোই হবে। সবচেয়ে বড় কথা, কাল ওর মা ছন্দার সাথে দেখা হয়েছিল। বলল তিতির একটা ভালো স্কলারশিপ পেয়েছে, শিগগিরই অস্ট্রেলিয়া চলে যাবে ডক্টরেট করতে। বাবিনও যখন অস্ট্রেলিয়াতেই, ভালোই হবে, তাই না! আজকাল স্বামী-স্ত্রী একসাথে থাকাটাও তো ভাগ্যের ব্যাপার হয়ে দাঁড়িয়েছে।”
অরিন্দম এবার শ্রাবন্তীর দিকে তাকিয়ে কিন্তু কিন্তু করলেন, ”কিন্তু … বাবিন! সে কি রাজি হবে?”
শ্রাবন্তী খর চোখে তাকালেন, ”কেন হবে না? তখন তো দিনের পর দিন তিতির এই বাড়িতে এসে থাকত। মনে নেই? স্কুল থেকে বাবিনের সাথে চলে আসত। তোমার মা তখনো বেঁচে, গল্প শুনত, ঘুমোত, তারপর আমি অফিস থেকে ফিরে ওকে বাড়ি দিয়ে আসতাম। কেন তুমিও তো কতদিন দিয়ে এসেছ মনে নেই?”
”না সে ঠিক আছে, কিন্তু…!” অরিন্দম আড়ষ্টভাবে বললেন, ”অতবড় একটা ট্রমা … মেয়েটা তো ঠিকমতো কাটিয়ে উঠতে পারেনি শুনেছিলাম।”
”তা ট্রমা কাটিয়ে উঠতে পারেনি বলে কি তাকে ট্রমার জগতেই রেখে দিতে হবে?” কথাটা বলে শ্রাবন্তী ভাবলেন, কি যেন নাম ছিল ওদের প্রতিবাদসভাটার? অপ্রকাশিত শৈশব? উঁহু, না না, বিপন্ন শৈশব বোধ হয়!
দিনের পর দিন তখন অফিস কামাই করে শ্রাবন্তীর মতো সব অভিভাবকেরা মিলে শামিল হয়েছিলেন সেই প্রতিবাদে, তখন প্রায় সপ্তাহ দুয়েক ধরে সমস্ত টেলি মিডিয়া-প্রিন্ট মিডিয়ার হেডলাইন ছিল ঘটনাটা।
অথচ আজ, ঠিক আঠাশ বছর পরে, সেদিনের সেই শিশুটা কেমন আছে, শৈশবের অতবড় আতঙ্ক সামলে সে স্বাভাবিক জীবনে প্রত্যাবর্তনে সফল হয়েছে কিনা, বেঁচে থাকার ন্যূনতম মৌলিক অধিকারগুলো তার ক্ষেত্রে সমানভাবে ডালপালা মেলতে পেরেছে কিনা, তা নিয়ে মিডিয়া তো দূর, পাড়াপ্রতিবেশীরও কারুর বিন্দুমাত্র আগ্রহ নেই।
সত্যি, দেখতে দেখতে আঠাশ বছর হয়ে গেল। অথচ আজও মনে হয়, এই সেদিনের কথা।
কত বয়স যেন তখন বাবিনের? পাঁচ? না সাড়ে পাঁচ? তিতিরের তখন সাড়ে তিন। খবরের দৌলতে ‘সাড়ে তিন বছরের শিশুর উপর স্কুলশিক্ষকের পাশবিক যৌন নির্যাতন’ হেডলাইনটা আজও চোখের সামনে ভাসে শ্রাবন্তীর।
তখন সবে পুজো শেষ হয়েছিল। হাল্কা শীতের আমেজ, অফিসে সেদিন একটা খুব ইম্পরট্যান্ট মিটিং ছিল শ্রাবন্তীর। তারই মাঝে বারবার একটা ফোন আসছিল। কোনোমতে বাইরে এসে ফোনটা রিসিভ করতেই ভেসে এসেছিল উদ্বিগ্ন একটা কণ্ঠস্বর। বাবিনের স্কুলের এক বন্ধুর মা। তিনিই সবার নম্বর জোগাড় করে জানিয়েছিলেন ঘটনাটা, আকুলভাবে বলেছিলেন সবার একজোট হয়ে রুখে দাঁড়ানোর সংকল্পটা। আজও মনে আছে শ্রাবন্তীর, শুনতে শুনতে শিরদাঁড়া দিয়ে একটা ঠান্ডা স্রোত বয়ে গিয়েছিল সেদিন। চোখের সামনে ভেসে উঠেছিল তিতিরের ছোট্ট মুখটা। সাড়ে তিন বছরের একটা বাচ্চা, তাকে কিনা টিচার নিজেই …!
আর বেশি সাতপাঁচ ভাবেননি সেদিন শ্রাবন্তী। অফিস থেকে বেরিয়ে সোজা চলে গিয়েছিলেন স্কুলের সামনে। তার পরের দশ বারোদিন অফিস ছুটি নিয়ে টানা ধর্নায় শামিল হয়েছিলেন সকলের সাথে। মিডিয়ার সামনে নৃশংসতা, স্কুলের উদাসীনতা, অবহেলা তুলে ধরেছিলেন সবাই মিলে। শ্রাবন্তীদের প্রবল চাপের মুখে পরে একে একে অপসারিত হতে হয়েছিল স্কুলের হেডমিসট্রেস, কো-অরডিনেশন কমিটির প্রেসিডেন্টকে, স্কুলে পা পড়েছিল দুঁদে মন্ত্রী-আমলা থেকে শুরু তাবড় তাবড় সব পুলিশ কর্তাদের, গ্রেফতার করা হয়েছিল সেই শিক্ষক নামের কলঙ্ক অপরাধীকে। এখনকার মতো তখন ক্লোজ সার্কিট টিভি এত ছেয়ে যায়নি, শ্রাবন্তীদের দাবিতে স্কুলে বসানো হয়েছিল সিসিটিভি।
আর এখন তো মানুষের প্রতিটা মুভমেন্টেই সেন্সরের মনিটরিং। কিন্তু মনিটর করে কি বিকৃত কামবোধগুলোকে কমানো যায়? আজ এত কড়াকড়িতেও কি সব অপরাধ লুপ্ত হয়ে গেছে?
রিস্ট ওয়াচে আবার ফোন ঢুকছিল, বাবিনের উজ্জ্বল মুখটা ঘড়ির স্ক্রিনে ভেসে উঠছে। শ্রাবন্তীর এবার বেশ হালকা লাগছে, মা হয়ে ছেলের মনের কথা যদি নাই বুঝতে পারলেন, তবে তিনি কিসের মা? যতই ডিজিটাল হোক দেশ, যতই রোবটে ছেয়ে যাক রাস্তাঘাট, শপিং মল, ছেলেকে মা হয়ে তিনি চোখে চোখে রাখবেন না তো কে রাখবে?
শ্রাবন্তী একটু ভাবলেন, তারপর আড়চোখে অরিন্দমকে বললেন ”তিতিরদের বাড়িতে কথা বলতে যাবো আজ বিকেলে, দয়া করে রেডি হোয়ো ঠিক সময়ে। যেমন বাবা তেমনি ছেলে! কেউ মুখ ফুটে কিছু বলবে না, মা তো অন্তর্যামী, না!” কোনোমতে কথাগুলো বলেই বাবিনের ফোনটা রিসিভ করলেন তিনি, ”আজ আমি আর তোর বাবা তিতিরদের বাড়ি যাচ্ছি কথা বলতে।”
”মানে?” বাবিনের মুখটা ঠিক টিভির জিরাফটার মতোই তোম্বা হয়ে গেল।
”তিতিরকে বিয়ে করতে চাস ঝেড়ে কাশতে কি হচ্ছিল তোমার?”
বাবিন মিনমিন করছিল, ”সেটা নয়। ওকে নিয়ে সবার এত ফিসফিসানি এখনো হয়, ও নিজেও এই নিয়ে একটা চাপা কমপ্লেক্সে ভোগে। তোমরাও ব্যাপারটা কিভাবে নেবে, তা নিয়ে কনফিউজড ছিলাম, তাই ভেবেছিলাম বিয়ে করব না…!”
শ্রাবন্তী ছেলের মুখ থেকে কথাটা লুফে নিলেন, ”কিন্তু অস্ট্রেলিয়া গিয়ে দুজনে ওং বোং চোং করবে তাই তো? ওসব বাঁদরামি চলবে না। চুপচাপ বিয়ে করে নেবে। আর কমপ্লেক্সের কি আছে? আমাকে কোনো কুকুর রাস্তায় কামড়ে দিলে কি আমি লজ্জায় বাড়ি থেকে বেরবো না?”
বাবিন চুপ। একটু তুতলে বলল, ”কি-কিন্তু মা তুমি করে জানলে, মানে আমি তো কাউকে…!”
শ্রাবন্তী এবার বললেন ”তুই বোধ হয় ভুলে গেছিস বাবিন, আমি সারাটা জীবন এথিকাল হ্যাকিং ডিপার্টমেন্টে ছিলাম। ডোন্ট আন্ডার এস্টিমেট দ্য পাওয়ার অফ আ বেঙ্গলি মম, ওকে? এবার থেকে তিতিরের সাথে চ্যাটগুলো বুঝেশুনে করিস, কেমন?”
বাবিনের হতবুদ্ধি হয়ে যাওয়া মুখটা দেখতে দেখতে শ্রাবন্তী মুখ টিপে হেসে কলটা ডিসকানেক্ট করে দিলেন।
অরিন্দম অবিশ্বাসী দৃষ্টিতে তাকিয়ে রয়েছেন ”ছি ছি, মা হয়ে ছেলের প্রোফাইল হ্যাক করে ঢুকে তুমি চ্যাট পড়ছ? একি অন্যায়! অ্যাদ্দিন ভাবতাম তুমি শুধু আমার ওপর স্পাইগিরি করো, এখন তো দেখছি … ছি ছি !”
”এই থামো তো!” এক দাবড়ানি দিয়ে বরকে চুপ করিয়ে দিলেন শ্রাবন্তী, ”চ্যাটগুলো পড়তাম বলেই না তিতিরের মতো মেয়েটাকে বউ করে আনতে পারছি। তোমার মুখচোরা ছেলে তো বাবা মা কি ভাববে সেই ভয়েই অস্থির ছিল। আফসোস হয় নিজের মা-কে এতদিনে এই চিনল? আমার কত্ত আনন্দ হচ্ছে তিতির আসবে জেনে!”
”তবু ছেলের চ্যাট পড়া খুব গর্হিত কাজ কিন্তু শ্রাবন্তী! আমাদের সময় মায়েরা এসব ভাবতে পারত?” কথাগুলো মুখ থেকে বেরিয়ে গেলেও স্ত্রীর ভ্রূ কুঁচকোনো দেখে মাঝপথেই কথাটা গিলে ফেললেন অরিন্দম।
শ্রাবন্তী উঠে ভেতরের ঘরে যাচ্ছিলেন, এইবার কোমরে হাত দিয়ে স্বামীর দিকে সরু চোখে তাকালেন, ”বাই দ্য ওয়ে, আগের সপ্তাহে আমি যখন জিমে গিয়েছিলাম, তুমি দেখলাম সমর্পিতা বলে একজনের সাথে হাই হ্যালো করছিলে। মালটা কে?”
অরিন্দম অমনি মিউট মোডে চলে গিয়ে ভয়ার্ত মুখে টিভিটা চালিয়ে দিলেন।
শ্রাবন্তী কড়া গলায় বললেন, ”আজ বিকেলে ঘুরে আসি, তারপর তোমার হচ্ছে।” তারপর একটু থেমে বললেন, ”আর মায়েরা চিরকালই সমান, তারা শুধু ছেলেমেয়েদের ভালো চায় বুঝলে! সে যেভাবেই হোক না কেন!”
**********
ভাইস প্রেসিডেন্ট শুভব্রত গ্লাসে টুং টুং শব্দ করে বললেন, ”লেডিস অ্যান্ড জেন্টলম্যান অফ ম্যানহাটন আসোসিয়েটস! ফরম্যালিটিজ অনেক হল, এবার আজকের পার্টির যে মূল আকর্ষণ, সে আপনাদের কিছু বলবে। আমাদের কোম্পানির ইয়ং ব্রিগেডের মেন অ্যাসেট মি. রাজাধিরাজ দত্ত ওরফে আমাদের সবার প্রিয় ধীরাজকে কিছু বলতে রিকোয়েস্ট করছি।”
প্রবল করতালির মধ্যে ধীরাজ ধীর পায়ে এগিয়ে এল। পরনে মোটা লেদারের জ্যাকেট আর জিন্স। আমেরিকার পশ্চিম উপকূলে অবস্থিত পোর্টল্যান্ডের ছোট্ট বিভারটন শহর। এমনিই এখানে হাড়কাঁপানো ঠান্ডা, তার মধ্যে খোলা টেরেসে এই অফিস পার্টিতে অদূরের প্রশান্ত মহাসাগর থেকে হিমেল হাওয়া এসে সবাইকে কাঁপিয়ে দিচ্ছে। ধীরাজ শুভব্রতর কাছে এসে মাইক্রোফোনটা নিয়ে মৃদু হেসে বলতে শুরু করল, ”আমি মাত্র একবছর হল ম্যানহাটন আসোসিয়েটস জয়েন করেছি এখানে এসে, এর মধ্যেই আমি যে ভালোবাসা পেয়েছি তাতে আমি আপ্লুত। আজ যে এমপ্লয়ি অফ দ্য ইয়ার অ্যাওয়ার্ডটা আমি পেলাম তা কিছুই সম্ভব হত না যদি না শুভব্রত স্যার আমার পাশে থাকতেন। আমি প্রথম যখন আমেরিকায় আসি, আমার এই দেশ সম্পর্কে কোনো ধারণাই ছিল না, এখানকার ওয়েদার, কালচার সবকিছুই অজানা ছিল। ভালো করে ইংলিশও বলতে পারতাম না। শুভব্রত স্যার আমার বড়দাদার মতো পাশে থেকে……।”
শুভব্রত পাশ থেকে বাধা দিলেন, যদিও এই ক-মাসে ধীরাজ তার নিজের ছোটভাইয়ের মতোই হয়ে গেছে তবু নিজের সম্পর্কে প্রশংসা শুনতে কেমন যেন লাগে, বললেন, ”আহা ওসব থাক, তোমার এই অ্যাচিভমেন্ট, ভবিষ্যতের গোল সম্পর্কে কিছু বল ধীরু।”
ধীরাজ বলল, ”আমার সাফল্যের পেছনে সবচেয়ে যাঁদের অবদান তাঁরা আমার বাবা-মা। প্রতিটা দিন, প্রতিটা মুহূর্ত তাঁরা নিজেদের আনন্দ, খুশি স্যাক্রিফাইস করে আমাকে বড় করেছেন। বাবার ইচ্ছেতেই আমি যাদবপুর থেকে ইঞ্জিনিয়ারিং পড়ি। আমার বাবা-মা……।”
শুভব্রতর পাশ থেকে আরেকজন ভাইস প্রেসিডেন্ট মাইকেল ফুট কাটল, ”ওই শুরু হয়ে গেল। শুভ তুমি যাই বল ছেলেটার সব ভালো, আমাদের কোম্পানিকে ও একাই অনেক দূর নিয়ে যেতে পারে, কিন্তু ওর এই এক বাবামায়ের প্রশস্তি শুনতে শুনতে কান পচে গেল! ছেলেটার কোনো গার্লফ্রেন্ডের কথাও তো কোনোদিনও বলতে পারে! কি বুড়োদের মতো সবসময়!”
শুভব্রত কিছু না বলে হাসলেন। এটা ঠিক যে ধীরুর সব ভালো, কিন্তু দশটা কথার মধ্যে অন্তত পাঁচবার বাবামায়ের কথা তোলাটা একটু বিরক্তির উৎপাদন করে বইকি! তবে এই আমেরিকানরা জানবে কি করে বাবা-মায়ের টান কি হয়? এদের সেই অনুভূতিটাই নেই। আঠেরো বছর বয়স হয়ে গেলে বাবামায়ের সঙ্গে একসাথে থাকাটা এরা লজ্জা মনে করে। প্রায় তিরিশ বছর হয়ে গেল মার্কিন মুলুকের বাসিন্দা শুভব্রত, কাছ থেকে দেখেছেন এদের মানসিকতা। বনের পশুরা যেমন ছেলেমেয়ে একটু বড় হয়ে গেলে তাদেরকে ছেড়ে দেয়, এদেরও তেমন। নস্ট্যালজিয়া, বুড়ো বাপমায়ের প্রতি ভালোবাসা এসব এদের মধ্যে নেই। সবটাই দূর থেকে হাই-হ্যালো। ভাবতে ভাবতেই নিজের মনের মধ্যে হোঁচট খেলেন শুভব্রত। তিনি নিজে কি সামান্য হাই-হ্যালোটুকুও করেছেন এই আঠাশটা বছরে? এতগুলো বছর ধরে নিজের বাবামায়ের প্রতি সুতীব্র অভিমান সময়ের সাথে সাথে অলঙ্ঘ্যনীয় দূরত্বে পরিণত হয়েছে। একবার খোঁজও নেননি এতগুলো বছরে বাবামা কেমন আছে জানতে! কিছুটা শ্রেয়সীর প্ররোচনায়, আর অনেকটাই নিজের উদাসীনতায়। আশ্চর্যের ব্যাপার, এতগুলো বছরে তা নিয়ে একবারও অনুতাপ হয়নি শুভব্রতর, কিন্তু ধীরু আসার পর থেকে ওর সাথে দিনে দশ থেকে বারো ঘণ্টা থাকতে থাকতে অজান্তেই ইদানীং বড্ড মনে পড়ে ছোটবেলার দিনগুলো! ভোর হতে না হতেই কিছু ছোলা পকেটে নিয়ে বাবার সাথে গঙ্গার পাড়ে হেঁটে বেড়ানো, হাঁটতে হাঁটতেই বাবার কাছে ইংরেজি শেখা। মায়ের মুখটা মনে পড়তেই ভেতরটা চিনচিন করে ওঠে শুভব্রতর। মনে হয় সব মান অভিমান দূরে সরিয়ে রেখে একছুটে চলে গিয়ে মায়ের কোলে মাথা রাখেন। ধীরুর কাছে সারাদিন তার বাবামায়ের কথা শুনতে শুনতে ভেতরে আত্মগ্লানিতে পুড়ে যাচ্ছেন শুভব্রত বেশ কিছ্যদিন ধরে।
”স্যার, কি ভাবছেন?”
ধীরু কখন বলা শেষ করে কাছে এসে দাঁড়িয়েছে শুভব্রত বুঝতেই পারেননি। পার্টি প্রায় শেষের দিকে। সবাই ইতিউতি ডিনার শেষ করতে ব্যস্ত। স্কচের গ্লাসটায় আরেক পেগ নিয়ে তিনি লাল চোখে ধীরুর দিকে তাকালেন। ছেলেটা চুপচাপ ফ্রুটজ্যুসে চুমুক দিচ্ছে। শুভব্রত জানেন অ্যালকোহল অফার করলেই স্মিত হেসে বলবে, ”স্যার এসব খাওয়াতে আমার কোনো ছুঁৎমার্গ নেই। আমার বাবা সবসময় বলেন যে খেলেই খারাপ না খেলেই ভালো এমন কোনো ব্যাপার নেই। কিন্তু বাবা বলেন যে জিনিসটা খাব সেটা শরীরের পক্ষে উপকারী কিনা তা দেখে। অপকারী হলেও খাওয়া যায় সাময়িক জিভের স্বাদে, যেমন তেলেভাজা বা ফুচকা। কিন্তু যে জিনিস খেলে সে আমাকেই বশ করে ফেলবে, আমার নিজের প্রতি কোনো কন্ট্রোল থাকবে না সে জিনিস আমি খাব না স্যার।”
শুভব্রত গ্লাসটা শেষ করে দূরে শ্রেয়সীর দিকে তাকালেন। এই সব পার্টিতে যা হয়, ও-ই মধ্যমণি। কালার করা ফাঁপানো চুল ছড়িয়ে আছে খোলা পিঠের ওপর, কালো গ্লসি প্রিন্টের হল্টারনেক ব্লাউজ আর সোনালি শাড়ি। লালমুখো সব চাটুকারেরা ঘিরে ধরে আছে ওকে। শুভব্রত বারণ করেছেন আগে বেশ কয়েকবার, এই অফিস পার্টিগুলোতে এসব না পরে ফরম্যাল কিছু পরতে, শ্রেয়সী শোনেনি। ঘাড় বেঁকিয়ে উদ্ধতভাবে বলেছিল, ”তুমি তোমার অফিস নিয়ে ব্যস্ত, আমি কি নিয়ে থাকব? আর এরকম সাজতে আমার ভালো লাগে। আমার ব্যাপারে তুমি ইন্টারফেয়ার করবে না।”
অথচ এই শ্রেয়সীই প্রবলাবে ইন্টারফেয়ার করেছিল শুভব্রত আর ওর বাবামায়ের মাঝে, মনে পড়ল শুভব্রতর। বাবা ছিলেন পুরনো আমলের রাষ্ট্রপতি পুরস্কার পাওয়া শিক্ষক। ছোট্ট থেকে শুভব্রতদের শেখাতেন, টাকা চলে গেলে আবার ফিরে আসে, সম্পত্তি চলে গেলেও তা আবার ফেরত পাওয়া যায়, কিন্তু চারিত্রিক মূল্যবোধ, নৈতিকতা একবার চলে গেলে আর আসে না। বলতেন, ”এই সুন্দর পৃথিবীতে যখন জন্মেছিস, স্বামীজীর কথামতো কোনো একটা আঁচড় কেটে যাবি।”
ও আর দাদা হাঁ করে শুনত। দাদা সত্যিই অন্তর থেকে নিয়েছিল বাবার শিক্ষা, তাই ডাক্তারির দারুণ স্কলার হয়েও, লন্ডন থেকে এফআরসি এস পাশ করে এসে গ্রামগঞ্জের গরিব মানুষদের সেবায় ঝাঁপিয়ে পড়েছিল। বাবার গর্বে সেদিন বুক ফুলে গিয়েছিল মনে পড়ে ওর। ওর মাথায় হাত রখে বাবা বলেছিলেন, ”তুইও দাদার মতোই হোস। ইঞ্জিনিয়ারিং পড়ছিস খুব ভাল, পড়ে যেন দেশেই থাকিস। আমাদের এই পোড়া দেশের মানুষের জন্য কিছু করিস।”
কিন্তু করতে পারেননি শুভব্রত। বড়োলোক বাবার মেয়ে শ্রেয়সীর কাছে এই সমস্ত বস্তাপচা মূল্যবোধের কোনো দামই নেই। ওকে বিয়ের প্রথম শর্ত দিয়েছিল বিয়ের পর আমেরিকায় চলে যেতে হবে, সেখানে নিজেদের মত একটা বাংলো, একটা বড় গাড়ি, তবে না ফ্যামিলির কাছে ওর স্টেটাস থাকবে! নাহলে আর গরিব মাস্টারের ছেলেকে ও বিয়ে করবে কেন?
দাদা মুর্শিদাবাদের এক গ্রাম থেকে ফেরার সময় ট্রেন অ্যাকসিডেন্টে মারা যাওয়ার পরে বাবা পাথর হয়ে গিয়েছিলেন। বিয়ের পরই যখন শ্রেয়সীকে নিয়ে এখানে পাড়ি দেন শুভব্রত, মা-র চোখে জল থাকলেও বাবা কিছু বলেননি। মা বারবার জিজ্ঞেস করছিলেন, ”খোকা, দু-বছর বাদেই ফিরে আসবি বলছিস, ততদিন সাবধানে থাকবি, বউমাকেও সাবধানে রাখিস।” বাবা চুপ ছিলেন কারণ তিনি জানতেন শুভব্রত আর ফিরবেন না। আচ্ছা বাবার সুযোগ্য পুত্র দাদাই কেন মরে গেল, শুভব্রত মরে গেলে এই পৃথিবীর তো কোনো ক্ষতিই হত না, বরং দাদা বেঁচে থাকলে আরও অনেক গরিব মানুষের উপকার হত!
ধীরু আবার ডাকতে শুভব্রত চমকে তাকালেন, ”কিছু বলবে?’ ‘
ধীরাজ শান্ত অথচ দৃঢ় গলায় বলল, ”স্যার, একটা রিকোয়েস্ট ছিল। একবছর হয়ে গেল এখানে এসেছি, একটু বাড়ি থেকে ঘুরে আসতে চাই। এমনিতেই তো সামনে ক্রিসমাস, লম্বা ছুটি পড়ে যাবে। আমি নিউ ইয়ারের মধ্যেই ফিরে আসব। মা বারবার আমায় দেখতে চাইছেন।”
শুভব্রত হাসলেন। বললেন, ”ও, সেইজন্য তুমি আজ সারাটা দিন ধরে এত কেনাকাটা করলে?”
ধীরাজ চোখ নামিয়ে হাসল, ”স্যার, আমরা অনেক ভাইবোন। সবার জন্য না নিয়ে গেলে ওরা মুখভার করবে। ওদের জন্যেই তো এত খাটি বলুন!”
শুভব্রতর বুকটা মুচড়ে উঠল। সবার পরিবার আছে, বাবা মা, ভাই বোন আছে। তাঁর কেউ নেই। এককালে সব ছিল, উনি নিজে সেই সম্পর্কগুলোর টুঁটি ছিঁড়ে হত্যা করেছেন। আঠাশ বছর আগের দিনটার কথা মনে পড়ে গেল তাঁর। কয়েকদিন ধরেই মা বারবার ব্যাকুল হয়ে চিঠি লিখছিলেন দু-বছর তো হয়ে গেল আর কেন! এবার চলে আয় তোরা, আমরা বুড়োবুড়ি আর একা থাকতে পারছি না। তোর দাদা চলে যাওয়ার পর দিনগুলো অসহ্য হয়ে উঠেছে।
শ্রেয়সীর কাছেও মায়ের এই প্যানপ্যানানি অসহ্য হয়ে উঠেছিল। তখন সবে সে পশ্চিমী দুনিয়ার রঙ-রসের স্বাদ পেয়েছে, উড়ে বেড়াচ্ছে প্রজাপতির মতো। কয়েক মাসের অসহিষ্ণুতা ঠিকরে বেরিয়েছিল সেদিন শ্রেয়সীর লেখা চিঠিতে, ”মা, আপনারা কি মনে করেন, বাবা আর দাদার মতো ওই পচা গাঁয়ের এঁদো গলিতে মাস্টারি করে আর রুগিদের নোংরা ঘাঁটার জন্য শুভ জন্মেছে? কি পেয়েছেন বাবা ওই ক-টা পয়সার মাস্টারি করে? না ছেলেদের ভালো স্কুলে পড়াতে পেরেছেন না একটা ভালো বাড়ি! আপনারা কেন আমাদের এভাবে বিরক্ত করেন? আমরা আর কোনোদিনই ইন্ডিয়ায় ফিরব না। আমাদের আর বিরক্ত করবেন না।”
আচ্ছা সেদিন দোষ কি পুরোটাই শ্রেয়সীর ছিল? পাশে নীরব দর্শক হয়ে প্রচ্ছন্ন মদত কি শুভব্রত নিজেও দেননি? তারপর এই আঠাশটা বছরে ইন্ডিয়া থেকে একটা চিঠিও আর আসেনি। বাবামায়ের অভিমান তো ভাঙাতে পারতেন শুভব্রত একবার নিজে গিয়ে, একবারও তার তাগিদ অনুভব করেননি। কেরিয়ারের মইয়ে উঠতে উঠতে শেষ হয়ে গেছে যৌবন, সন্তানহীন ওদের দুজনের মাঝে দূরত্ব আরো বেড়েছে, শ্রেয়সী বুঁদ হয়ে থেকেছে ওর নিত্যনতুন পার্টি, ফ্যাশন নিয়ে আর শুভব্রত অফিসে। একটা সন্তান থাকলেও বোধ হয় আজ এতটা ফাঁকা লাগত না!
শুভব্রত বললেন, ”বেশ তো, ঘুরে এসো। আমার জন্যে কলকাতা থেকে ভালো কিছু নিয়ে এসো। অনেকদিন যাইনি কলকাতা।”
ধীরাজ হাসল, ”নিশ্চয়ই স্যার। আমার মায়ের হাতের নরমপাকের সন্দেশ আনব স্যার। আশা করি প্লেনে নষ্ট হবে না।”
শুভব্রত বাড়ি ফেরার সময় ড্রাইভ করতে করতে ভাবছিলেন, এই ক-মাসে ধীরাজ তাঁকে অনেকটা পালটে দিয়েছে। ধীরাজের কাছে প্রতিনিয়ত ওর বাবামায়ের কথা, শিক্ষা, ভালোবাসা শুনতে শুনতে এতদিনের জমে থাকা বরফ যেন গলে যাচ্ছে, জড়িয়ে ধরতে ইচ্ছে করছে মা-কে। কিন্তু যে পাপ তিনি এতগুলো বছরে করেছেন তার কি কোনো ক্ষমা আছে? একবার কোন বইয়ে যেন পড়েছিলেন, পিতৃ-মাতৃ ঋণ কখনো শোধ হয় না, তাই শোধ করতে হয় শোধ হয় পিতামাতা হয়ে। নিজের সন্তানদের বাৎসল্য স্নেহের মধ্যে দিয়েই চক্রাকারে আবর্তিত হয় ভালোবাসার এই প্রবাহ। শুভব্রতর হঠাৎ গায়ে কাঁটা দিয়ে উঠল, তিনি তো সেই পুণ্যেরও অংশীদার হলেন না, তার পিতৃমাতৃ ঋণ কিভাবে শোধ হবে তাহলে? শ্রেয়সী বিয়ের পরই স্পষ্ট জানিয়েছিল বাচ্চা সে চায় না, বাচ্চা মানুষ করে সাধারণভাবে জীবন কাটাতে সে চায় না, সে চায় নিজের মতো করে বাঁচতে।
শুভব্রত ঝট করে পাশে বসে মোবাইলে খুটখাট করা শ্রেয়সীর দিকে তাকালেন, ”ক্রিসমাসে চল না ইন্ডিয়া ঘুরে আসি।”
শ্রেয়সী অবাক হয়ে ওর মুখের দিকে তাকাল, ”ইন্ডিয়া! কেন? এতকাল বাদে?”
—”চল না, খুব ইচ্ছা করছে।”
শ্রেয়সী পাত্তাই দিলো না, ”আর ইউ ম্যাড? ক্রিসমাসে আমাদের ক্লাব থেকে লাসভেগাস যাওয়ার কথা, কবে থেকে ঠিক হয়ে আছে! হঠাৎ করে ইন্ডিয়া যেতে যাব কেন! হঠাৎ হঠাৎ তোমার কি উত্তরাধিকারসূত্রে পাওয়া নস্টালজিয়া উথলে ওঠে নাকি!”
শুভব্রতর চোয়ালটা শক্ত হয়ে উঠল। শ্রেয়সীর সাথে এখন কথা বলা মানেই পারস্পরিক খোঁচা আর তিক্ততা। শ্রেয়সীর বাবামা লন্ডনে ওদের ছেলের কাছে থাকেন বহুদিন ধরে, তাই শ্রেয়সীর টান থাকবে না ইন্ডিয়া যাওয়ার এটাই স্বাভাবিক। কিন্তু শুভব্রত কি বলে এতদিন টান অগ্রাহ্য করে থাকলেন?
ধীরাজ ছুটি নিয়ে চলে যাওয়ার পর শুভব্রত আরো অস্থির হয়ে উঠলেন। শ্রেয়সীও ওর বন্ধুদের সাথে লাসভেগাস চলে গেছে। একেবারে নিউইয়ার কাটিয়ে ফিরবে। ওদের ওই মাতলামি, লোক দেখানো গা জড়াজড়ি অসহ্য লাগে শুভব্রতর। অফিসও ছুটি। এদেশে এসময় সবাই লম্বা ছুটি কাটাতে যায়। সারাটাদিন একা একা থেকে অবসাদ এসে গ্রাস করছিল তাঁকে, এ কি বয়সের লক্ষণ?
দু-দিন বাদে আর থাকতে না পেরে শুভব্রত ইন্ডিয়ার টিকিট কেটে প্লেনে চড়ে বসলেন। মন উচাটন, এতগুলো বছরের পাপের অনুতাপ দগ্ধে দগ্ধে খাচ্ছে তাঁকে। দাদা মারা যাওয়ার পর কোথায় তিনি একমাত্র ছেলে হয়ে বাবামায়ের দেখাশোনা করবেন, তা না, স্বার্থপরতার চূড়ান্তে গিয়ে এতগুলো বছর কাটিয়েছেন তিনি। আচ্ছা, বাবামা আছেন তো? যদি না থাকেন? এই পাপ তিনি রাখবেন কোথায়? ধীরাজ যেদিন ওঁর কাছে বিদায় নিতে গিয়েছিল, থাকতে না পেরে সব খুলে বলেছিলেন ওকে, সব শেষে বলেছিলেন, ”ধীরাজ, জানো তোমার কথা শুনে আমারও ভীষণ ইচ্ছে করে বাবামায়ের কাছে ছুটে যেতে। কিন্তু বাবা- মা কি আমাকে ক্ষমা করবেন? আমি যা করেছি তারপরেও?”
ধীরাজ হেসে বলেছিল, ”স্যার, আমার বাবা কি বলেন জানেন? বলেন, ছেলেমেয়েদের ওপর বাবা মা কি করে রাগ করবে? তাঁরা তো বাবামায়েরই রক্ত, বাবামায়েরই শরীরের অংশ। ছেলেমেয়ে ভুল করেছে মানে সেটা বাবামায়ের শিক্ষা দেওয়ার ব্যর্থতা। আপনি গিয়েই দেখুন না স্যার, তাঁরা সব ভুলে আপনাকে জড়িয়ে ধরবেন, আপনি দেখবেন! আর যদি একটু বকুনি খানই, হজম করে নেবেন। তবু তাঁরা যতদিন এই পৃথিবীতে আছেন, তাঁদের ভালোবাসাটুকু নিংড়ে নিন স্যার। জানবেন একমাত্র এই দুটো মানুষই আপনাকে কোনো স্বার্থ ছাড়াই ভালোবাসেন।”
জার্মানি থেকে ফ্লাইট চেঞ্জ করে যখন দমদমে নামলেন শুভব্রত তখন টানা ছত্রিশ ঘণ্টার জার্নিতে শরীর ক্লান্ত। তবু এতদিন বাদে এসে মনটা তাঁর আনন্দে নেচে উঠল। প্রিপেড ট্যাক্সি নিয়ে হাওড়া ব্রিজ পেরিয়ে শ্রীরামপুরের দিকে যেতে যেতে আনন্দে চোখে জল এসে গেল শুভব্রতর। জন্মভূমির টান বোধ হয় একেই বলে! খুব ছোটবেলায় একটা কঠিন অসুখ হয়েছিল শুভব্রতর, সপ্তায় একদিন করে বাবা স্কুল কামাই করে তাঁকে নিয়ে হাওড়া এসে মেডিক্যাল কলেজে নিয়ে যেতেন টানা এক বছর। মনে পড়তেই মনটা ভিজে উঠল তাঁর।
শ্রীরামপুরে গাড়ি ঢুকতে প্রথমে কিছু চিনতেই পারলেন না শুভব্রত! যখন চলে গিয়েছিলেন তখন শ্রীরামপুর একটা বর্ধিষ্ণু গ্রাম ছিল মাত্র, মাহেশের রথ, গঙ্গার ধারের চার্চ ছাড়া ছিল না কিছুই তেমন। কিন্তু এখন তো প্রায় শহর। ঝাঁ-চকচকে বিগ বাজার, অত্যাধুনিক মলের পাশ দিয়ে ছুটে চলল গাড়ি লাহিড়ীপাড়ার দিকে। বাড়ির গলিটায় ঢুকতেই নিজের হৃৎপিণ্ডের হাতুড়ি পেটার মতো শব্দটা শুনতে পাচ্ছিলেন শুভব্রত।
নিজেদের ছোটো একতলা বাড়িটা চেনা চেনা লাগলেও সামনে কিসব সাইনবোর্ড দেখে মুহূর্তের জন্য কনফিউজড হয়ে গেলেন শুভব্রত। পাশের চায়ের দোকানের ছেলেটা ততক্ষণে এগিয়ে এসেছে, ”কাউকে খুঁজছেন স্যার?”
”হ্যাঁ মানে” শুভব্রত আমতা আমতা করলেন, ”অনেকদিন বাদে এলাম তো, ঠিক চিনতে পারছি না, জীবনকৃষ্ণ লাহিড়ী, স্কুলের মাস্টার ছিলেন, তাঁর বাড়িটা………”
ছেলেটা একগাল হেসে বলল, ”ঠিক বাড়ির সামনেই তো দাঁড়িয়ে আছেন স্যার। এটাই তো ওঁর বাড়ি। বাবা বাড়িতে অনাথ আশ্রম করেছেন তো, তাই বুঝতে পারেননি। আসুন আসুন।” বলতে বলতে ছেলেটা এগিয়ে গেল বাড়ির ছোট্ট গেটের দিকে, ”আমিও এখানেই মানুষ স্যার। নর্দমার ধারে পড়েছিলাম, বাবা তুলে নিয়ে এসে বড় করেছিলেন। পড়াশুনোয় মাথা ছিল না, তাই দোকান দিয়েছি আর আশ্রমের কাজ করি। আপনি বুঝি বাবার পুরনো ছাত্র স্যার?”
শুভব্রত বিস্ময়ে ঘাড় নাড়লেন। বাড়িটা ভেতরটা একইরকম আছে, সেই ছোট্ট একফালি বাগান, একটেরে বাড়ি। এই বাগানে তিনি আর দাদা একসময় কত খেলেছেন, এখন কিছু বাচ্চা ছোটাছুটি করছে, বাবার হাতে তৈরি করা নতুন ফুলগুলোকে দেখতে পেলেন শুভব্রত বাচ্চাগুলোর মাঝে। কিছু ছোটমেয়ে ফুল দিয়ে সাজাচ্ছে রেলিঙগুলো।
ছেলেটা বলেই চলল, ”ভালো সময়ে এসেছেন স্যার, আমাদের আরেক দাদাও এসেছেন পরশু, আজ একটা ছোট পিকনিক আছে, একদম খাওয়াদাওয়া করে যাবেন স্যার।”
বাড়ির দিকে যত এগোচ্ছিলেন তত যেন কে তাঁর পা টেনে ধরছিল। ঘরে ঢুকে দেখলেন, বাবা সেই একইভাবে আগের মতো সোজা হয়ে বসে পড়াচ্ছেন। সামনে অনেক ক-টা কিশোর-কিশোরী। চুলগুলো ধপধপে সাদা হয়ে গেছে, মুখেও বলিরেখা থাবা বসিয়েছে, তবু কণ্ঠস্বর আজও ঋজু, ”ছোট্ট ক্যাসাবিয়াঙ্কাকে আস্তে আস্তে আগুনের লেলিহান শিখা গ্রাস করছিল, তবু সে জাহাজের ডেক থেকে একচুলও নড়ল না, তার বাবার আদেশ অমান্য করবে না বলে। তার বাবা তাকে ডেক থেকে কোথাও যেতে বারণ করেছিলেন। এই একই জিনিস আমরা আমদের পুরাণে নচিকেতার মধ্যেও পাই। তোমরাও নিজেদের এভাবেই তৈরি করো যাতে……।”
শুভব্রত আর নিজেকে সামলাতে পারলেন না, চারদিকে না তাকিয়ে ”বাবা!’ বলে গিয়ে জীবনকৃষ্ণর পায়ের কাছে লুটিয়ে পড়লেন।
পাশ থেকে কেউ একটা বলে উঠল, ”একি স্যার! আপনি!”
শুভব্রত প্রবল বিস্ময়ে তাকাতেই দেখলেন ধীরাজ বসে আছে বাবার কোল ঘেঁসে। হাতে অনেক গিফটের বাক্স।
ধীরাজ বলল, ”বুঝেছি স্যার, আপনিই তাহলে শুভদা? আপনার কথা বাবা- মায়ের মুখে অনেক শুনেছি। আমিই এই অনাথ আশ্রমে প্রথম আসি। যদিও এতদিনে ভুলেই গেছি বাবামা আমার সত্যিকারের বাবামা নন!”
শুভব্রতর চোখের জল তখন বাবার পায়ের পাতা ভিজিয়ে দিচ্ছে। স্থান কাল পাত্র ভুলে ম্যানহাটন আসোসিয়েটসের দুঁদে ভাইস প্রেসিডেন্ট শুভব্রত লাহিড়ী কাঁদতে কাঁদতে বলছিলেন, ”আমাকে ক্ষমা করো বাবা!”
ধীরে ধীরে বাবার অশক্ত কাঁপা কাঁপা হাত নেমে এল শুভব্রতর উপর, ”উঠে আমার কাছে আয় খোকা!”
পাক্কা পনেরো দিন পরে শুভব্রত যখন শ্রীরামপুর ছাড়লেন, তখন তাঁর হাত ভর্তি মায়ের বানানো খাবারের ব্যাগ আর কোলে ছোট্ট একটা শিশু। বাবার আশ্রম থেকে নিয়ে যাচ্ছেন। পিতৃঋণ শোধ করতেই হবে, এই মাটির তালটাকে বাবার মন্ত্রে দীক্ষিত করে। শিগগিরই আবার আসবেন।
তাঁর নিজের জীবনের সব ভুলগুলোকে ফুল করে ফোটাতেই হবে!
ভাইস প্রেসিডেন্ট শুভব্রত গ্লাসে টুং টুং শব্দ করে বললেন, ”লেডিস অ্যান্ড জেন্টলম্যান অফ ম্যানহাটন আসোসিয়েটস! ফরম্যালিটিজ অনেক হল, এবার আজকের পার্টির যে মূল আকর্ষণ, সে আপনাদের কিছু বলবে। আমাদের কোম্পানির ইয়ং ব্রিগেডের মেন অ্যাসেট মি. রাজাধিরাজ দত্ত ওরফে আমাদের সবার প্রিয় ধীরাজকে কিছু বলতে রিকোয়েস্ট করছি।”
প্রবল করতালির মধ্যে ধীরাজ ধীর পায়ে এগিয়ে এল। পরনে মোটা লেদারের জ্যাকেট আর জিন্স। আমেরিকার পশ্চিম উপকূলে অবস্থিত পোর্টল্যান্ডের ছোট্ট বিভারটন শহর। এমনিই এখানে হাড়কাঁপানো ঠান্ডা, তার মধ্যে খোলা টেরেসে এই অফিস পার্টিতে অদূরের প্রশান্ত মহাসাগর থেকে হিমেল হাওয়া এসে সবাইকে কাঁপিয়ে দিচ্ছে। ধীরাজ শুভব্রতর কাছে এসে মাইক্রোফোনটা নিয়ে মৃদু হেসে বলতে শুরু করল, ”আমি মাত্র একবছর হল ম্যানহাটন আসোসিয়েটস জয়েন করেছি এখানে এসে, এর মধ্যেই আমি যে ভালোবাসা পেয়েছি তাতে আমি আপ্লুত। আজ যে এমপ্লয়ি অফ দ্য ইয়ার অ্যাওয়ার্ডটা আমি পেলাম তা কিছুই সম্ভব হত না যদি না শুভব্রত স্যার আমার পাশে থাকতেন। আমি প্রথম যখন আমেরিকায় আসি, আমার এই দেশ সম্পর্কে কোনো ধারণাই ছিল না, এখানকার ওয়েদার, কালচার সবকিছুই অজানা ছিল। ভালো করে ইংলিশও বলতে পারতাম না। শুভব্রত স্যার আমার বড়দাদার মতো পাশে থেকে……।”
শুভব্রত পাশ থেকে বাধা দিলেন, যদিও এই ক-মাসে ধীরাজ তার নিজের ছোটভাইয়ের মতোই হয়ে গেছে তবু নিজের সম্পর্কে প্রশংসা শুনতে কেমন যেন লাগে, বললেন, ”আহা ওসব থাক, তোমার এই অ্যাচিভমেন্ট, ভবিষ্যতের গোল সম্পর্কে কিছু বল ধীরু।”
ধীরাজ বলল, ”আমার সাফল্যের পেছনে সবচেয়ে যাঁদের অবদান তাঁরা আমার বাবা-মা। প্রতিটা দিন, প্রতিটা মুহূর্ত তাঁরা নিজেদের আনন্দ, খুশি স্যাক্রিফাইস করে আমাকে বড় করেছেন। বাবার ইচ্ছেতেই আমি যাদবপুর থেকে ইঞ্জিনিয়ারিং পড়ি। আমার বাবা-মা……।”
শুভব্রতর পাশ থেকে আরেকজন ভাইস প্রেসিডেন্ট মাইকেল ফুট কাটল, ”ওই শুরু হয়ে গেল। শুভ তুমি যাই বল ছেলেটার সব ভালো, আমাদের কোম্পানিকে ও একাই অনেক দূর নিয়ে যেতে পারে, কিন্তু ওর এই এক বাবামায়ের প্রশস্তি শুনতে শুনতে কান পচে গেল! ছেলেটার কোনো গার্লফ্রেন্ডের কথাও তো কোনোদিনও বলতে পারে! কি বুড়োদের মতো সবসময়!”
শুভব্রত কিছু না বলে হাসলেন। এটা ঠিক যে ধীরুর সব ভালো, কিন্তু দশটা কথার মধ্যে অন্তত পাঁচবার বাবামায়ের কথা তোলাটা একটু বিরক্তির উৎপাদন করে বইকি! তবে এই আমেরিকানরা জানবে কি করে বাবা-মায়ের টান কি হয়? এদের সেই অনুভূতিটাই নেই। আঠেরো বছর বয়স হয়ে গেলে বাবামায়ের সঙ্গে একসাথে থাকাটা এরা লজ্জা মনে করে। প্রায় তিরিশ বছর হয়ে গেল মার্কিন মুলুকের বাসিন্দা শুভব্রত, কাছ থেকে দেখেছেন এদের মানসিকতা। বনের পশুরা যেমন ছেলেমেয়ে একটু বড় হয়ে গেলে তাদেরকে ছেড়ে দেয়, এদেরও তেমন। নস্ট্যালজিয়া, বুড়ো বাপমায়ের প্রতি ভালোবাসা এসব এদের মধ্যে নেই। সবটাই দূর থেকে হাই-হ্যালো। ভাবতে ভাবতেই নিজের মনের মধ্যে হোঁচট খেলেন শুভব্রত। তিনি নিজে কি সামান্য হাই-হ্যালোটুকুও করেছেন এই আঠাশটা বছরে? এতগুলো বছর ধরে নিজের বাবামায়ের প্রতি সুতীব্র অভিমান সময়ের সাথে সাথে অলঙ্ঘ্যনীয় দূরত্বে পরিণত হয়েছে। একবার খোঁজও নেননি এতগুলো বছরে বাবামা কেমন আছে জানতে! কিছুটা শ্রেয়সীর প্ররোচনায়, আর অনেকটাই নিজের উদাসীনতায়। আশ্চর্যের ব্যাপার, এতগুলো বছরে তা নিয়ে একবারও অনুতাপ হয়নি শুভব্রতর, কিন্তু ধীরু আসার পর থেকে ওর সাথে দিনে দশ থেকে বারো ঘণ্টা থাকতে থাকতে অজান্তেই ইদানীং বড্ড মনে পড়ে ছোটবেলার দিনগুলো! ভোর হতে না হতেই কিছু ছোলা পকেটে নিয়ে বাবার সাথে গঙ্গার পাড়ে হেঁটে বেড়ানো, হাঁটতে হাঁটতেই বাবার কাছে ইংরেজি শেখা। মায়ের মুখটা মনে পড়তেই ভেতরটা চিনচিন করে ওঠে শুভব্রতর। মনে হয় সব মান অভিমান দূরে সরিয়ে রেখে একছুটে চলে গিয়ে মায়ের কোলে মাথা রাখেন। ধীরুর কাছে সারাদিন তার বাবামায়ের কথা শুনতে শুনতে ভেতরে আত্মগ্লানিতে পুড়ে যাচ্ছেন শুভব্রত বেশ কিছ্যদিন ধরে।
”স্যার, কি ভাবছেন?”
ধীরু কখন বলা শেষ করে কাছে এসে দাঁড়িয়েছে শুভব্রত বুঝতেই পারেননি। পার্টি প্রায় শেষের দিকে। সবাই ইতিউতি ডিনার শেষ করতে ব্যস্ত। স্কচের গ্লাসটায় আরেক পেগ নিয়ে তিনি লাল চোখে ধীরুর দিকে তাকালেন। ছেলেটা চুপচাপ ফ্রুটজ্যুসে চুমুক দিচ্ছে। শুভব্রত জানেন অ্যালকোহল অফার করলেই স্মিত হেসে বলবে, ”স্যার এসব খাওয়াতে আমার কোনো ছুঁৎমার্গ নেই। আমার বাবা সবসময় বলেন যে খেলেই খারাপ না খেলেই ভালো এমন কোনো ব্যাপার নেই। কিন্তু বাবা বলেন যে জিনিসটা খাব সেটা শরীরের পক্ষে উপকারী কিনা তা দেখে। অপকারী হলেও খাওয়া যায় সাময়িক জিভের স্বাদে, যেমন তেলেভাজা বা ফুচকা। কিন্তু যে জিনিস খেলে সে আমাকেই বশ করে ফেলবে, আমার নিজের প্রতি কোনো কন্ট্রোল থাকবে না সে জিনিস আমি খাব না স্যার।”
শুভব্রত গ্লাসটা শেষ করে দূরে শ্রেয়সীর দিকে তাকালেন। এই সব পার্টিতে যা হয়, ও-ই মধ্যমণি। কালার করা ফাঁপানো চুল ছড়িয়ে আছে খোলা পিঠের ওপর, কালো গ্লসি প্রিন্টের হল্টারনেক ব্লাউজ আর সোনালি শাড়ি। লালমুখো সব চাটুকারেরা ঘিরে ধরে আছে ওকে। শুভব্রত বারণ করেছেন আগে বেশ কয়েকবার, এই অফিস পার্টিগুলোতে এসব না পরে ফরম্যাল কিছু পরতে, শ্রেয়সী শোনেনি। ঘাড় বেঁকিয়ে উদ্ধতভাবে বলেছিল, ”তুমি তোমার অফিস নিয়ে ব্যস্ত, আমি কি নিয়ে থাকব? আর এরকম সাজতে আমার ভালো লাগে। আমার ব্যাপারে তুমি ইন্টারফেয়ার করবে না।”
অথচ এই শ্রেয়সীই প্রবলাবে ইন্টারফেয়ার করেছিল শুভব্রত আর ওর বাবামায়ের মাঝে, মনে পড়ল শুভব্রতর। বাবা ছিলেন পুরনো আমলের রাষ্ট্রপতি পুরস্কার পাওয়া শিক্ষক। ছোট্ট থেকে শুভব্রতদের শেখাতেন, টাকা চলে গেলে আবার ফিরে আসে, সম্পত্তি চলে গেলেও তা আবার ফেরত পাওয়া যায়, কিন্তু চারিত্রিক মূল্যবোধ, নৈতিকতা একবার চলে গেলে আর আসে না। বলতেন, ”এই সুন্দর পৃথিবীতে যখন জন্মেছিস, স্বামীজীর কথামতো কোনো একটা আঁচড় কেটে যাবি।”
ও আর দাদা হাঁ করে শুনত। দাদা সত্যিই অন্তর থেকে নিয়েছিল বাবার শিক্ষা, তাই ডাক্তারির দারুণ স্কলার হয়েও, লন্ডন থেকে এফআরসি এস পাশ করে এসে গ্রামগঞ্জের গরিব মানুষদের সেবায় ঝাঁপিয়ে পড়েছিল। বাবার গর্বে সেদিন বুক ফুলে গিয়েছিল মনে পড়ে ওর। ওর মাথায় হাত রখে বাবা বলেছিলেন, ”তুইও দাদার মতোই হোস। ইঞ্জিনিয়ারিং পড়ছিস খুব ভাল, পড়ে যেন দেশেই থাকিস। আমাদের এই পোড়া দেশের মানুষের জন্য কিছু করিস।”
কিন্তু করতে পারেননি শুভব্রত। বড়োলোক বাবার মেয়ে শ্রেয়সীর কাছে এই সমস্ত বস্তাপচা মূল্যবোধের কোনো দামই নেই। ওকে বিয়ের প্রথম শর্ত দিয়েছিল বিয়ের পর আমেরিকায় চলে যেতে হবে, সেখানে নিজেদের মত একটা বাংলো, একটা বড় গাড়ি, তবে না ফ্যামিলির কাছে ওর স্টেটাস থাকবে! নাহলে আর গরিব মাস্টারের ছেলেকে ও বিয়ে করবে কেন?
দাদা মুর্শিদাবাদের এক গ্রাম থেকে ফেরার সময় ট্রেন অ্যাকসিডেন্টে মারা যাওয়ার পরে বাবা পাথর হয়ে গিয়েছিলেন। বিয়ের পরই যখন শ্রেয়সীকে নিয়ে এখানে পাড়ি দেন শুভব্রত, মা-র চোখে জল থাকলেও বাবা কিছু বলেননি। মা বারবার জিজ্ঞেস করছিলেন, ”খোকা, দু-বছর বাদেই ফিরে আসবি বলছিস, ততদিন সাবধানে থাকবি, বউমাকেও সাবধানে রাখিস।” বাবা চুপ ছিলেন কারণ তিনি জানতেন শুভব্রত আর ফিরবেন না। আচ্ছা বাবার সুযোগ্য পুত্র দাদাই কেন মরে গেল, শুভব্রত মরে গেলে এই পৃথিবীর তো কোনো ক্ষতিই হত না, বরং দাদা বেঁচে থাকলে আরও অনেক গরিব মানুষের উপকার হত!
ধীরু আবার ডাকতে শুভব্রত চমকে তাকালেন, ”কিছু বলবে?’ ‘
ধীরাজ শান্ত অথচ দৃঢ় গলায় বলল, ”স্যার, একটা রিকোয়েস্ট ছিল। একবছর হয়ে গেল এখানে এসেছি, একটু বাড়ি থেকে ঘুরে আসতে চাই। এমনিতেই তো সামনে ক্রিসমাস, লম্বা ছুটি পড়ে যাবে। আমি নিউ ইয়ারের মধ্যেই ফিরে আসব। মা বারবার আমায় দেখতে চাইছেন।”
শুভব্রত হাসলেন। বললেন, ”ও, সেইজন্য তুমি আজ সারাটা দিন ধরে এত কেনাকাটা করলে?”
ধীরাজ চোখ নামিয়ে হাসল, ”স্যার, আমরা অনেক ভাইবোন। সবার জন্য না নিয়ে গেলে ওরা মুখভার করবে। ওদের জন্যেই তো এত খাটি বলুন!”
শুভব্রতর বুকটা মুচড়ে উঠল। সবার পরিবার আছে, বাবা মা, ভাই বোন আছে। তাঁর কেউ নেই। এককালে সব ছিল, উনি নিজে সেই সম্পর্কগুলোর টুঁটি ছিঁড়ে হত্যা করেছেন। আঠাশ বছর আগের দিনটার কথা মনে পড়ে গেল তাঁর। কয়েকদিন ধরেই মা বারবার ব্যাকুল হয়ে চিঠি লিখছিলেন দু-বছর তো হয়ে গেল আর কেন! এবার চলে আয় তোরা, আমরা বুড়োবুড়ি আর একা থাকতে পারছি না। তোর দাদা চলে যাওয়ার পর দিনগুলো অসহ্য হয়ে উঠেছে।
শ্রেয়সীর কাছেও মায়ের এই প্যানপ্যানানি অসহ্য হয়ে উঠেছিল। তখন সবে সে পশ্চিমী দুনিয়ার রঙ-রসের স্বাদ পেয়েছে, উড়ে বেড়াচ্ছে প্রজাপতির মতো। কয়েক মাসের অসহিষ্ণুতা ঠিকরে বেরিয়েছিল সেদিন শ্রেয়সীর লেখা চিঠিতে, ”মা, আপনারা কি মনে করেন, বাবা আর দাদার মতো ওই পচা গাঁয়ের এঁদো গলিতে মাস্টারি করে আর রুগিদের নোংরা ঘাঁটার জন্য শুভ জন্মেছে? কি পেয়েছেন বাবা ওই ক-টা পয়সার মাস্টারি করে? না ছেলেদের ভালো স্কুলে পড়াতে পেরেছেন না একটা ভালো বাড়ি! আপনারা কেন আমাদের এভাবে বিরক্ত করেন? আমরা আর কোনোদিনই ইন্ডিয়ায় ফিরব না। আমাদের আর বিরক্ত করবেন না।”
আচ্ছা সেদিন দোষ কি পুরোটাই শ্রেয়সীর ছিল? পাশে নীরব দর্শক হয়ে প্রচ্ছন্ন মদত কি শুভব্রত নিজেও দেননি? তারপর এই আঠাশটা বছরে ইন্ডিয়া থেকে একটা চিঠিও আর আসেনি। বাবামায়ের অভিমান তো ভাঙাতে পারতেন শুভব্রত একবার নিজে গিয়ে, একবারও তার তাগিদ অনুভব করেননি। কেরিয়ারের মইয়ে উঠতে উঠতে শেষ হয়ে গেছে যৌবন, সন্তানহীন ওদের দুজনের মাঝে দূরত্ব আরো বেড়েছে, শ্রেয়সী বুঁদ হয়ে থেকেছে ওর নিত্যনতুন পার্টি, ফ্যাশন নিয়ে আর শুভব্রত অফিসে। একটা সন্তান থাকলেও বোধ হয় আজ এতটা ফাঁকা লাগত না!
শুভব্রত বললেন, ”বেশ তো, ঘুরে এসো। আমার জন্যে কলকাতা থেকে ভালো কিছু নিয়ে এসো। অনেকদিন যাইনি কলকাতা।”
ধীরাজ হাসল, ”নিশ্চয়ই স্যার। আমার মায়ের হাতের নরমপাকের সন্দেশ আনব স্যার। আশা করি প্লেনে নষ্ট হবে না।”
শুভব্রত বাড়ি ফেরার সময় ড্রাইভ করতে করতে ভাবছিলেন, এই ক-মাসে ধীরাজ তাঁকে অনেকটা পালটে দিয়েছে। ধীরাজের কাছে প্রতিনিয়ত ওর বাবামায়ের কথা, শিক্ষা, ভালোবাসা শুনতে শুনতে এতদিনের জমে থাকা বরফ যেন গলে যাচ্ছে, জড়িয়ে ধরতে ইচ্ছে করছে মা-কে। কিন্তু যে পাপ তিনি এতগুলো বছরে করেছেন তার কি কোনো ক্ষমা আছে? একবার কোন বইয়ে যেন পড়েছিলেন, পিতৃ-মাতৃ ঋণ কখনো শোধ হয় না, তাই শোধ করতে হয় শোধ হয় পিতামাতা হয়ে। নিজের সন্তানদের বাৎসল্য স্নেহের মধ্যে দিয়েই চক্রাকারে আবর্তিত হয় ভালোবাসার এই প্রবাহ। শুভব্রতর হঠাৎ গায়ে কাঁটা দিয়ে উঠল, তিনি তো সেই পুণ্যেরও অংশীদার হলেন না, তার পিতৃমাতৃ ঋণ কিভাবে শোধ হবে তাহলে? শ্রেয়সী বিয়ের পরই স্পষ্ট জানিয়েছিল বাচ্চা সে চায় না, বাচ্চা মানুষ করে সাধারণভাবে জীবন কাটাতে সে চায় না, সে চায় নিজের মতো করে বাঁচতে।
শুভব্রত ঝট করে পাশে বসে মোবাইলে খুটখাট করা শ্রেয়সীর দিকে তাকালেন, ”ক্রিসমাসে চল না ইন্ডিয়া ঘুরে আসি।”
শ্রেয়সী অবাক হয়ে ওর মুখের দিকে তাকাল, ”ইন্ডিয়া! কেন? এতকাল বাদে?”
—”চল না, খুব ইচ্ছা করছে।”
শ্রেয়সী পাত্তাই দিলো না, ”আর ইউ ম্যাড? ক্রিসমাসে আমাদের ক্লাব থেকে লাসভেগাস যাওয়ার কথা, কবে থেকে ঠিক হয়ে আছে! হঠাৎ করে ইন্ডিয়া যেতে যাব কেন! হঠাৎ হঠাৎ তোমার কি উত্তরাধিকারসূত্রে পাওয়া নস্টালজিয়া উথলে ওঠে নাকি!”
শুভব্রতর চোয়ালটা শক্ত হয়ে উঠল। শ্রেয়সীর সাথে এখন কথা বলা মানেই পারস্পরিক খোঁচা আর তিক্ততা। শ্রেয়সীর বাবামা লন্ডনে ওদের ছেলের কাছে থাকেন বহুদিন ধরে, তাই শ্রেয়সীর টান থাকবে না ইন্ডিয়া যাওয়ার এটাই স্বাভাবিক। কিন্তু শুভব্রত কি বলে এতদিন টান অগ্রাহ্য করে থাকলেন?
ধীরাজ ছুটি নিয়ে চলে যাওয়ার পর শুভব্রত আরো অস্থির হয়ে উঠলেন। শ্রেয়সীও ওর বন্ধুদের সাথে লাসভেগাস চলে গেছে। একেবারে নিউইয়ার কাটিয়ে ফিরবে। ওদের ওই মাতলামি, লোক দেখানো গা জড়াজড়ি অসহ্য লাগে শুভব্রতর। অফিসও ছুটি। এদেশে এসময় সবাই লম্বা ছুটি কাটাতে যায়। সারাটাদিন একা একা থেকে অবসাদ এসে গ্রাস করছিল তাঁকে, এ কি বয়সের লক্ষণ?
দু-দিন বাদে আর থাকতে না পেরে শুভব্রত ইন্ডিয়ার টিকিট কেটে প্লেনে চড়ে বসলেন। মন উচাটন, এতগুলো বছরের পাপের অনুতাপ দগ্ধে দগ্ধে খাচ্ছে তাঁকে। দাদা মারা যাওয়ার পর কোথায় তিনি একমাত্র ছেলে হয়ে বাবামায়ের দেখাশোনা করবেন, তা না, স্বার্থপরতার চূড়ান্তে গিয়ে এতগুলো বছর কাটিয়েছেন তিনি। আচ্ছা, বাবামা আছেন তো? যদি না থাকেন? এই পাপ তিনি রাখবেন কোথায়? ধীরাজ যেদিন ওঁর কাছে বিদায় নিতে গিয়েছিল, থাকতে না পেরে সব খুলে বলেছিলেন ওকে, সব শেষে বলেছিলেন, ”ধীরাজ, জানো তোমার কথা শুনে আমারও ভীষণ ইচ্ছে করে বাবামায়ের কাছে ছুটে যেতে। কিন্তু বাবা- মা কি আমাকে ক্ষমা করবেন? আমি যা করেছি তারপরেও?”
ধীরাজ হেসে বলেছিল, ”স্যার, আমার বাবা কি বলেন জানেন? বলেন, ছেলেমেয়েদের ওপর বাবা মা কি করে রাগ করবে? তাঁরা তো বাবামায়েরই রক্ত, বাবামায়েরই শরীরের অংশ। ছেলেমেয়ে ভুল করেছে মানে সেটা বাবামায়ের শিক্ষা দেওয়ার ব্যর্থতা। আপনি গিয়েই দেখুন না স্যার, তাঁরা সব ভুলে আপনাকে জড়িয়ে ধরবেন, আপনি দেখবেন! আর যদি একটু বকুনি খানই, হজম করে নেবেন। তবু তাঁরা যতদিন এই পৃথিবীতে আছেন, তাঁদের ভালোবাসাটুকু নিংড়ে নিন স্যার। জানবেন একমাত্র এই দুটো মানুষই আপনাকে কোনো স্বার্থ ছাড়াই ভালোবাসেন।”
জার্মানি থেকে ফ্লাইট চেঞ্জ করে যখন দমদমে নামলেন শুভব্রত তখন টানা ছত্রিশ ঘণ্টার জার্নিতে শরীর ক্লান্ত। তবু এতদিন বাদে এসে মনটা তাঁর আনন্দে নেচে উঠল। প্রিপেড ট্যাক্সি নিয়ে হাওড়া ব্রিজ পেরিয়ে শ্রীরামপুরের দিকে যেতে যেতে আনন্দে চোখে জল এসে গেল শুভব্রতর। জন্মভূমির টান বোধ হয় একেই বলে! খুব ছোটবেলায় একটা কঠিন অসুখ হয়েছিল শুভব্রতর, সপ্তায় একদিন করে বাবা স্কুল কামাই করে তাঁকে নিয়ে হাওড়া এসে মেডিক্যাল কলেজে নিয়ে যেতেন টানা এক বছর। মনে পড়তেই মনটা ভিজে উঠল তাঁর।
শ্রীরামপুরে গাড়ি ঢুকতে প্রথমে কিছু চিনতেই পারলেন না শুভব্রত! যখন চলে গিয়েছিলেন তখন শ্রীরামপুর একটা বর্ধিষ্ণু গ্রাম ছিল মাত্র, মাহেশের রথ, গঙ্গার ধারের চার্চ ছাড়া ছিল না কিছুই তেমন। কিন্তু এখন তো প্রায় শহর। ঝাঁ-চকচকে বিগ বাজার, অত্যাধুনিক মলের পাশ দিয়ে ছুটে চলল গাড়ি লাহিড়ীপাড়ার দিকে। বাড়ির গলিটায় ঢুকতেই নিজের হৃৎপিণ্ডের হাতুড়ি পেটার মতো শব্দটা শুনতে পাচ্ছিলেন শুভব্রত।
নিজেদের ছোটো একতলা বাড়িটা চেনা চেনা লাগলেও সামনে কিসব সাইনবোর্ড দেখে মুহূর্তের জন্য কনফিউজড হয়ে গেলেন শুভব্রত। পাশের চায়ের দোকানের ছেলেটা ততক্ষণে এগিয়ে এসেছে, ”কাউকে খুঁজছেন স্যার?”
”হ্যাঁ মানে” শুভব্রত আমতা আমতা করলেন, ”অনেকদিন বাদে এলাম তো, ঠিক চিনতে পারছি না, জীবনকৃষ্ণ লাহিড়ী, স্কুলের মাস্টার ছিলেন, তাঁর বাড়িটা………”
ছেলেটা একগাল হেসে বলল, ”ঠিক বাড়ির সামনেই তো দাঁড়িয়ে আছেন স্যার। এটাই তো ওঁর বাড়ি। বাবা বাড়িতে অনাথ আশ্রম করেছেন তো, তাই বুঝতে পারেননি। আসুন আসুন।” বলতে বলতে ছেলেটা এগিয়ে গেল বাড়ির ছোট্ট গেটের দিকে, ”আমিও এখানেই মানুষ স্যার। নর্দমার ধারে পড়েছিলাম, বাবা তুলে নিয়ে এসে বড় করেছিলেন। পড়াশুনোয় মাথা ছিল না, তাই দোকান দিয়েছি আর আশ্রমের কাজ করি। আপনি বুঝি বাবার পুরনো ছাত্র স্যার?”
শুভব্রত বিস্ময়ে ঘাড় নাড়লেন। বাড়িটা ভেতরটা একইরকম আছে, সেই ছোট্ট একফালি বাগান, একটেরে বাড়ি। এই বাগানে তিনি আর দাদা একসময় কত খেলেছেন, এখন কিছু বাচ্চা ছোটাছুটি করছে, বাবার হাতে তৈরি করা নতুন ফুলগুলোকে দেখতে পেলেন শুভব্রত বাচ্চাগুলোর মাঝে। কিছু ছোটমেয়ে ফুল দিয়ে সাজাচ্ছে রেলিঙগুলো।
ছেলেটা বলেই চলল, ”ভালো সময়ে এসেছেন স্যার, আমাদের আরেক দাদাও এসেছেন পরশু, আজ একটা ছোট পিকনিক আছে, একদম খাওয়াদাওয়া করে যাবেন স্যার।”
বাড়ির দিকে যত এগোচ্ছিলেন তত যেন কে তাঁর পা টেনে ধরছিল। ঘরে ঢুকে দেখলেন, বাবা সেই একইভাবে আগের মতো সোজা হয়ে বসে পড়াচ্ছেন। সামনে অনেক ক-টা কিশোর-কিশোরী। চুলগুলো ধপধপে সাদা হয়ে গেছে, মুখেও বলিরেখা থাবা বসিয়েছে, তবু কণ্ঠস্বর আজও ঋজু, ”ছোট্ট ক্যাসাবিয়াঙ্কাকে আস্তে আস্তে আগুনের লেলিহান শিখা গ্রাস করছিল, তবু সে জাহাজের ডেক থেকে একচুলও নড়ল না, তার বাবার আদেশ অমান্য করবে না বলে। তার বাবা তাকে ডেক থেকে কোথাও যেতে বারণ করেছিলেন। এই একই জিনিস আমরা আমদের পুরাণে নচিকেতার মধ্যেও পাই। তোমরাও নিজেদের এভাবেই তৈরি করো যাতে……।”
শুভব্রত আর নিজেকে সামলাতে পারলেন না, চারদিকে না তাকিয়ে ”বাবা!’ বলে গিয়ে জীবনকৃষ্ণর পায়ের কাছে লুটিয়ে পড়লেন।
পাশ থেকে কেউ একটা বলে উঠল, ”একি স্যার! আপনি!”
শুভব্রত প্রবল বিস্ময়ে তাকাতেই দেখলেন ধীরাজ বসে আছে বাবার কোল ঘেঁসে। হাতে অনেক গিফটের বাক্স।
ধীরাজ বলল, ”বুঝেছি স্যার, আপনিই তাহলে শুভদা? আপনার কথা বাবা- মায়ের মুখে অনেক শুনেছি। আমিই এই অনাথ আশ্রমে প্রথম আসি। যদিও এতদিনে ভুলেই গেছি বাবামা আমার সত্যিকারের বাবামা নন!”
শুভব্রতর চোখের জল তখন বাবার পায়ের পাতা ভিজিয়ে দিচ্ছে। স্থান কাল পাত্র ভুলে ম্যানহাটন আসোসিয়েটসের দুঁদে ভাইস প্রেসিডেন্ট শুভব্রত লাহিড়ী কাঁদতে কাঁদতে বলছিলেন, ”আমাকে ক্ষমা করো বাবা!”
ধীরে ধীরে বাবার অশক্ত কাঁপা কাঁপা হাত নেমে এল শুভব্রতর উপর, ”উঠে আমার কাছে আয় খোকা!”
পাক্কা পনেরো দিন পরে শুভব্রত যখন শ্রীরামপুর ছাড়লেন, তখন তাঁর হাত ভর্তি মায়ের বানানো খাবারের ব্যাগ আর কোলে ছোট্ট একটা শিশু। বাবার আশ্রম থেকে নিয়ে যাচ্ছেন। পিতৃঋণ শোধ করতেই হবে, এই মাটির তালটাকে বাবার মন্ত্রে দীক্ষিত করে। শিগগিরই আবার আসবেন।
তাঁর নিজের জীবনের সব ভুলগুলোকে ফুল করে ফোটাতেই হবে!
রবিবারের সকালবেলা। রোজকার মতো তড়িঘড়ি উঠে স্নান করতে যাওয়ার তাড়া নেই, কোনোমতে অর্ধেক গিলে অর্ধেক ছড়িয়ে ছিটিয়ে ফেলে খেয়ে ছুটতে ছুটতে ট্রেন ধরতে যাওয়া নেই, এমনকি বালি থেকে বিচ্ছিরি ভিড় হওয়া বাসে করে লেডিজ সিটের সামনে চাতক পাখির মতো কে কখন কোন স্টপেজে নামতে পারে, সেই আন্দাজ করতে করতে ঝাঁকুনির গুঁতো খাওয়াও নেই।
কিছু কিছু মানুষজন আবার আছে, যাদের আবার কোথায় নামবেন জিজ্ঞেস করলে এমন চোখ ঘুরিয়ে ঘাড় বেঁকিয়ে তাকায়, মনে হয় যেন তার এটিএম এর পিন জিজ্ঞাসা করা হয়েছে। এই সব আত্মসর্বস্ব পাবলিকগুলোকে দেখলেই মাথা গরম হয়ে যায় সানাইয়ের। কালকেই তো, লেডিজ সিটের মেয়েগুলো অনেক দূরে নামবে দেখে পেছনের একটা ভোঁদা টাইপ ছেলেকে জানতে চেয়েছিল, ”কোথায় নামবেন?” ওমা, কোথায় এককথায় উত্তর দেবে তা নয়, ছেলেটা কান থেকে হেডফোন খুলে ওর দিকে কিছুক্ষণ স্থিরচোখে তাকিয়ে থাকল, তারপর ভ্রুটাকে প্রায় ইঞ্চিখানেক তুলে চোখ কুঁচকে ঘাড় বেঁকিয়ে জিজ্ঞেস করলো, ”কেন বলুন তো?”
রাগে গা রি-রি করে উঠেছে সানাইয়ের। একে তো সভ্যতা ভদ্রতা কিছুই জানে না এখনকার ছেলেপুলেগুলো, মেয়ে দেখলে উঠে বসতে দেওয়ার ভদ্রতা লুপ্তপ্রায়, অবশ্য সানাই সেটা চায়ও না, জেন্ডার ইকুয়ালিটির যুগে মেয়েরাই বা অ্যাডভান্টেজ নেবে কেন! কিন্তু তবু, একবার অফারও তো করা যেতে পারে! তাও করে না কেউ। তার ওপর এইরকম বেয়াড়া রিপ্লাই। সানাইও ছাড়ার পাত্রী নয় মোটেই, ভ্রুদুটোকে দ্বিগুণ উপরে তুলে ও একটু তির্যকভাবে শুনিয়ে দিয়েছিল, ”কেন আবার? আপনি উঠলে বসব তাই! যদি বলেন কাছে নামবেন তাহলে এখানেই দাঁড়িয়ে থাকব, আর দূরে হলে অন্য সিটগুলোয় ট্রাই মারব। এমনভাবে জিগ্যেস করছেন যেন মনে হচ্ছে আপনার সাথে আপনার বাড়ি চলে যাবো আমি। কোত্থেকে যে এসব পাবলিক আসে, সত্যি!” শেষ কথাগুলো বলেছিল বেশ ঝালঝাল করে শ্লেষ মাখিয়ে, গলা চড়িয়ে, যাতে আশপাশ থেকে আরো ক-জন দাঁড়িয়ে থাকা মহিলা সমর্থন জানিয়েছিলেন ওকে।
কি আশ্চর্য, ছেলেটা তাতেও থামেনি, উল্টে কিরকম বিচ্ছিরি একটা বিদ্রূপের গলায় চোখদুটোকে বড় বড় করে ঠোঁটটা বেঁকিয়ে বলেছিল, ”বলা যায় না, চলে যাওয়ার প্ল্যান করতেও পারেন আমার বাড়ি!”
মনে পড়তেই ঠাস করে একটা চড় কষাতে ইচ্ছে হল সানাইয়ের। বলেও ছিল চেঁচিয়ে ও, ”ভদ্রভাবে কথা বলুন। এইসব অসভ্য ছেলেদের টেনে থাপ্পড় মারা উচিত!”
নেহাত ছেলেটা নেমে গেল তাই, নাহলে হাতাহাতি করেই ছাড়তো ও। অভদ্র বাঁদরের দল সব!
হাতদুটোকে পেছনে ঘুরিয়ে নিজেকে বিছানার উল্টোদিকের আয়নায় দেখতে দেখতে আড়মোড়া ভাঙল সানাই। গরমকাল এসে গেলেও পরপর দুদিন বৃষ্টি হওয়াতে বেশ একটা ঠাণ্ডা ঠাণ্ডা ভাব আছে। তবু মনটা ভালো লাগছে না ওর একটুও। যবে থেকে এই বিয়ের জন্য দেখাশোনা শুরু হয়েছে তবে থেকেই ওর মেজাজটা তিরিক্ষি হয়ে আছে। না হয় ও প্রেম করে কাউকে পছন্দ করে উঠতে পারেনি, তাই বলে কি এরকমভাবে জীবনসঙ্গী ঠিক করতে হবে নাকি। দু-দিনের আলাপে কতই বা চেনা যায়, বোঝা যায়? এখন আবার নতুন ফ্যাশন হয়েছে, হচ্ছে অ্যারেঞ্জড ম্যারেজ, এদিকে বিয়ের আগে বছরখানেক ঘুরে টুরে একে অন্যকে জেনে চিনে নাও। আরে, যাকে বিয়ে করতেই হবে, তার সাথে ঘুরে টুরে যদি মনেও হয়, পোষাচ্ছে না, ক্যানসেল করতে চাইলে তেমন কেউ শুনবে কি? তখন বাবামা-ই বলবে, এমা সবাই জেনে গেছে, একটু মানিয়ে গুছিয়ে নে। তবে আর কি পার্থক্য রইলো আগেকার দিনের সঙ্গে? তবু কাউকে বোঝাতে পারে না সানাই।
মা তো বললেই বলবে, একেই তোর চেহারাটা একটু ভালোর দিকে, লোকে এখন রোগা মেয়ে বেশি পছন্দ করছে, এখন থেকে দেখাশোনা শুরু না করলে পরে বয়স বেড়ে গেলে দেখবি ভালো কাউকে পাচ্ছিস না, আফসোস করবি তখন।
এসব শুনলেই আরো রাগ উঠে যায় সানাইয়ের। সোজা কথা সোজা করেই বলো না বাপু, এত ঘোরপ্যাঁচ কিসের? সানাইয়ের চেহারা মোটেই শুধু ভালো নয়, ও খুবই মোটা। আগের মাসেই ওজন করিয়েছে, পঁচানব্বই কিলো থেকে কমেনি এক কেজিও। মরুক গে! ও কমাতেও চায় না। হ্যাঁ, ওর যদি এই ওজন নিয়ে চলতে-ফিরতে কোনো সমস্যা হত, হাঁটুতে ব্যথা, কি থাইরয়েড এইসব উপসর্গ থাকত, ও ভেবে দেখত। রীতিমতো সুস্থ সবল ফিট ও, আচ্ছা আচ্ছা রোগা মেয়েকে ওভারটেক করে ছুটে গিয়ে বাস ধরতে পারে সানাই, অফিসের প্রতিটা স্পোর্টস ইভেন্টে সবাইকে কাঁচকলা দেখিয়ে প্রাইজ পায়, তবু ও এই ওজন নিয়ে বদারড হবে কেন?
কিন্তু মুশকিল হল আমাদের সমাজ সব কিছুরই একটা করে মাপকাঠি বেঁধে দিয়েছে, বেশি রোগা চলবে না, বেশি মোটা চলবে না, বেশি ঘরকুনো ভিতু চলবে না, বেশি বারমুখোও চলবে না, প্রগলভতা বিচ্ছিরি, এদিকে কথা কম বলাও অসামাজিক। কাজেই এতরকম সোশ্যাল ট্যাবু দিয়ে বিচার করতে মানুষজন অভ্যস্ত, তারা লজিকের ধার ধারে না। নাহলে সানাইয়ের মতো মেয়ের কখনো চারমাস ধরে টাকা দিয়ে শাদি ডট কমে প্রোফাইল খুলে রেখেও বিয়ের ঠিক হয় না?
হতে পারে সানাই মোটা, তবু কম সুন্দরী নাকি? হোক না গায়ের রঙ একটু ময়লা, সুন্দর মুখশ্রীর কোনো দাম নেই নাকি? যত মোটা হচ্ছে, ওর স্কিনের গ্ল্যামার যেন উপছে পড়ছে, বসলে যেন মাছিও পিছলে যাবে। তার ওপর এত সুন্দর লম্বা ঘন চুল, নলেন গুড়ের রসগোল্লার মতো গোল ভরাট মুখ, ঘুমচোখে নিজেকে আয়নায় দেখতে দেখতে নিজের সৌন্দর্যে নিজেই মোহিত হয়ে যায় সানাই। সাধে কি ফাইনাল ইয়ারে পড়তে নামকরা একটা ফ্যাশন ব্র্যান্ড থেকে প্লাস সাইজের জন্য মডেলিং করার অফার এসেছিল? করল না নেহাত ওর ওসব ভালো লাগে না তাই, কিন্তু পেয়েছিল তো? তার ওপর এত ভালো চাকরি করে সানাই, সঙ্গে আঁকার হাতও ওর দারুণ। এই তো গেল মাসেই ওর একটা আঁকা প্রাইজ পেয়েছে বিদেশের একটা কনটেস্টে। চাকরি সামলেও এসব চালিয়ে যাওয়া কি চাট্টিখানি কথা?
কিন্তু এইসব কথা ছেলের মায়েদের চোখে পড়ে না। কালো আর মোটা দেখেই কেউকেউ এমন হাবভাব করে যেন এইডসের জীবাণু নিয়ে ঘুরে বেড়াচ্ছে সানাই। আরে ছবি দেখেই তো এসেছিস বাপু, গাণ্ডেপিণ্ডে গিলেও যাচ্ছিস, তবে এসব ন্যাকামি কেন? আর দেখলিই যখন পরিষ্কার ‘না’ বলে দিয়ে যা, তা না করে বাবামা-কে হ্যাঁ না-এর মাঝখানে ঝুলিয়ে রাখাই বা কেন? অসহ্যকর সব জিনিসপত্র! রোববার এলেই এখন মেজাজ খিঁচড়ে যায় তাই ওর। তবে এবার ও ঠিক করে নিয়েছে কিছুতেই আর বাবামায়ের কথা শুনবে না, আজ একটা হেস্তনেস্ত করেই ছাড়বে।
মা কখন ঘরে ঢুকেছে খেয়াল করেনি ও, মা ব্যস্ত পায়ে এসে ওর স্তূপ করা জামাকাপড়গুলোকে একটা বাস্কেটে পুরছিল, আজ ওয়াশিং মেশিনে দেবে, ওকে থম মেরে বসে থাকতে দেখে মা বলল, ”কিরে? ওঠ, আর দেরি করিস না। দই আর লেবুটা যদি চুলে মাখিস তো মেখে ফ্যাল, চুলটা বেশ ফোলে তাহলে, বেলা করে মাখলে আবার ঠাণ্ডা লেগে যাবে। ছেলেটা ভারি ভালো, তোর ছবি দেখেই নাকি বেশ পছন্দ হয়েছে তার। তার ওপর ফেসবুকে তোর আঁকাও দেখেছে নাকি। আমি একটা শাড়ি বেছে রেখেছি…।”
মায়ের কথা শেষ হল না, সানাই খিঁচিয়ে উঠল, ”আচ্ছা মা, তোমরা কি শুরু করেছ বলো তো? সারাটা সপ্তা অফিসে এত প্রেশার, তারপর একটা দিন একটু শান্তিতে রিল্যাক্সও করতে পারব না? প্রতিটা রোববার এই নাটক চলবে এখন? আমি কিছুতেই আজ বাড়ি থাকব না তুমি দ্যাখো! আমি এই উঠছি, রেডি হব, বেরিয়ে যাব, ফিরব সেই রাতে ন-টার পর।”
মা ওর হঠাৎ এমন বিদ্রোহে হকচকিয়ে গেল, ”ন-টার পর ফিরবি মানে? আর মিন্তিমাসির দেওরের শালারা যে আসবে আজ বিকেলে?”
সানাই দুমদাম করে উঠে বাথরুমে যেতে যেতে বলল, ”কোন শালা কার দেওরকে নিয়ে কোথায় আসবে তা নিয়ে আমি আর ভাবতে পারছি না। আমি চুলে ডিম দই মাছ মাংস কিচ্ছু দেব না, আমি এই বেরিয়ে যাচ্ছি দ্যাখো! লাইফটা হেল হয়ে গেল আমার।”
বাথরুম থেকে ফ্রেশ হয়ে বেরিয়ে ও দেখল মা পরিস্থিতি আয়ত্ত্বে আনতে বাবাকে ডেকে এনেছে বাইরের ঘর থেকে। বাবা বলল, ”কি হয়েছে রে বুবু?”
সানাই মোটেই গলল না, এমনিতেই ওর গলার খুব জোর, একটু জোরে কথা বললেই আশপাশের একশো মিটারের মধ্যে সবাই শুনতে পায়, তবু ও যতটা সম্ভব গলা নামিয়ে স্থির চোখে তাকিয়ে বলল, ”দ্যাখো বাবা, আমি তোমাদের পরিষ্কার বলছি, এই প্রতিটা রবিবার সেজেগুজে বসা, তারপর বোকা বোকা প্রশ্নের ন্যাকা ন্যাকা উত্তর দেওয়া, আমি আর পারছি না। আমি আজকেই কোনো মেসে চলে যাব।”
বাবা এবার আরো অবাক হয়ে বলল, ”কেন কি হয়েছেটা কি?”
সানাই এবার আরো রেগে গেল, ”কি হয়েছে বা কি হয়ে চলেছে সেটা তোমরা বুঝতে পারছ না? আমার কোনো সেলফ রেসপেক্ট নেই? আমিও একটা ছেলের মতো চাকরি করি, নরম্যাল খাইদাই বাথরুম যাই, তবে শুধুমাত্র মেয়ের বাবা-মা হওয়ার জন্য তোমরা সবসময় ইনফিরিয়র পজিশানে থাকবে আর ওরা ছেলের বাবা-মা বলে সুপিরিয়র হয়ে থাকবে কেন? আগের রোববার ওই মুশকো বৌটা কি বলছিল?” তারপর আগের রবিবারে দেখতে আসা পাত্রের মায়ের অনুকরণ করে ও বলতে লাগলো, ”আমরা খুব মডার্ন। ছেলের বৌ জিন্স পড়লেও কোনো আপত্তি নেই।” কথাগুলো বলেই ও ফেটে পড়ল রাগে, ”আরে ভাই, কে তোকে জানতে চেয়েছে তোর আপত্তি আছে কিনা? আমার শরীর, আমার জিন্স, আমি পরব না ছিঁড়ে ফেলব সেটা আমি বুঝব। কই তোমরা কাউকে বলো যে ছেলে জিন্স পড়লে আমাদের আপত্তি নেই? সেটা বলার প্রশ্নই আসে না, তাই না? কেন না ওরা ছেলের বাড়ি, না? এদিকে ছেলেমেয়ে নাকি এখন সমান। তবু এই বাইফারকেশন কেন?”
মা এবার রেগেমেগে কিছু বলতে যাচ্ছিল, বাবা থামিয়ে দিয়ে শান্ত গলায় বলল, ”আচ্ছা বেশ, রাগারাগি করে তো কিছু লাভ নেই। তুই কি চাইছিস বল। তুই তো কাউকে নিজে থেকে পছন্দ করে রাখিসনি, তাই আমাদেরকে দ্যাখাশোনা করতেই হচ্ছিল। তা তুই কি বিয়ে করবি না?”
ঝগড়া করার সময় দু-পক্ষই গলা উঁচিয়ে ধারালো সংলাপ বললে অম্লান বদনে ঝগড়া চালিয়ে যাওয়া যায়, কিন্তু একপক্ষ ক্রমাগত শান্তভাবে কথা বলে চললে উত্তেজিত অন্যপক্ষের থতমত খেয়ে যাওয়াটাই স্বাভাবিক। কিন্তু বাবা প্রতিবার এই স্ট্র্যাটেজিটাই অত্যন্ত নিপুণভাবে খেলে ওকে হারিয়ে দেয়।
সানাই যথারীতি থমকে গেল, ”সেটা আমি একবারও বলিনি। কিন্তু আমার কিছু কন্ডিশন আছে।”
বাবা এবার বলল, ”বেশ তো। কি কন্ডিশন তোর বল?”
সানাই গলা ঝেড়ে বলল, ”আচ্ছা, ছেলের বাড়িতে গিয়ে তো আমাকে থাকতে হবে, তাই তো? ছেলেটা নিশ্চয়ই আমার বাড়ি এসে থাকবে না, রাইট?”
বাবা এবার বলল, ”হ্যাঁ, সেটাই তো কনভেনশন। চলে আসছে যুগযুগ ধরে।”
সানাই এবার বলল, ”দ্যাখো বাবা, যুগযুগের কথা বোলো না প্লিজ, যুগে যুগে মানুষ পালটায়, কাজেই নিয়মগুলোকেও পালটানো উচিত। আগে মেয়েরা কিছু করতো না, তাদের নিজস্ব কোনো আইডেন্টিটি ছিল না, কাজেই বাবার পরিচয়ে, স্বামীর পরিচয়ে তাদের বাঁচতে হত। কিন্তু এখন আর তা নেই। সে যাই হোক, তো আমাকেই যখন গিয়ে থাকতে হবে তখন তারা কেন আমাদের বাড়ি দেখতে আসবে, বরং আমি যাব তাদের বাড়ি দেখতে।”
মা এইবার চেঁচিয়ে উঠল, ”মানে? মেয়ে যাবে ছেলের বাড়ি পাত্র দেখতে? এরকম হয় কখনো? আর গলা দ্যাখো যেন মাইক বাজাচ্ছে, সারা পাড়াকে জানাবেন উনি! এরকম হয়না বুঝলি?”
সানাইও সঙ্গে সঙ্গে আরো চেঁচিয়ে মায়ের সাথে সঙ্গত করল, ”হওয়ালেই হয় মা। কোন রুলবুকে লেখা আছে যে মেয়েরা যেতে পারবে না দেখতে? আমাকেই যখন গিয়ে থাকতে হবে তখন তো আমারই যাওয়াটা অনেক বেশি যুক্তিযুক্ত! আমি গিয়ে দেখব যে ছেলের বাড়ির বাথরুমটা কেমন, বারান্দায় কতটা রোদ আসে, অফিস থেকে ফিরে ছাদে গিয়ে দাঁড়ালে হাওয়া খেতে পারবো কিনা, তারপর আমি ডিসাইড করব যে আমি ওখানে বিয়ে করব কিনা!”
মা এবার বোধহয় ক্লান্ত হয়ে পড়েছিল, ওর দিকে হতবুদ্ধির মতো চেয়ে বলল, ”এরকম নিয়ম তো নয় বল!”
সানাই এবার উত্তেজিত হয়ে বলল, ”নিয়ম নয় কারণ সব নিয়ম যুগযুগ ধরে ছেলেরাই তৈরি করেছে, আর তারা নিজেদের আপার হ্যান্ডে রেখে নিয়ম বানাবে এটাই স্বাভাবিক। কিন্তু সেটাকে পাল্টাতে তো হবে, নাকি?”
মা কিছু একটা বলতে যাচ্ছিল, বাবা এবার ইতি টানার ভঙ্গিতে বলল, ”যাকগে ছাড়। ঠিক আছে। তোর যখন এটাই ইচ্ছে, তুই-ই তাহলে ফোন করে ওদের বল যে ওরা যেন আজ না আসেন, তুই দেখতে যাবি ওদের বাড়িতে ছেলেকে, কেমন?” বাবা কথা শেষ করে ফোনের বোতাম টিপতে উদ্যত হল।
সানাই এবার একটু গুটিয়ে গেল, ”আ-আমি বলব কেন, তুমিই এটা বলো না!”
মা ওকে প্রায় ভস্ম করে দেবে, এমনভাবে তাকিয়ে ধপ করে সোফায় বসে পড়ল, ”হে ভগবান! এটা বললে ওরা আর সম্বন্ধটাকে পাকা করবে ভেবেছিস?”
সানাইয়ের এবার মাথায় রক্ত উঠে গেল, আর রাগের বশে মানুষ অসমসাহসী কাজও করে ফ্যালে কখনো কখনো, ছেলের মায়ের ফোনে রিং করে কানে লাগিয়ে ও মা-র দিকে তাকিয়ে বিড়বিড় করল, ”না করলে না করবে। আমি জলে পড়ে নেই বুঝলে? তবু এই মেসেজটা তো পৌঁছবে!”
**********
ঘড়িতে কাঁটায় কাঁটায় ঠিক যখন সন্ধে সাড়ে ছ-টা, সানাই একটা কুর্তি-লেগিংস পড়ে মায়ের মিন্তিমাসির দেওরের শালার বাড়ি বসে বসে ঘামছিল। সকালের ঝগড়াঝাটির পর মা কিছুতেই নাকি যেচে অপমানিত হতে পারবে না বলে আসেনি, ও আর বাবাই এসেছে। ইয়েস! সানাই জিতেছে। জিতেছে একটা তথাকথিত গোঁড়া কনভেনশনের বিরুদ্ধে লড়াই করে। কিন্তু জিতে যে এইরকম গণ্ডগোলে পড়তে হবে, সানাই কল্পনাও করতে পারেনি। ইন ফ্যাক্ট সকালেও যখন ও ছেলের মা-কে ফোন করে যতদূর সম্ভব মিষ্টি করে বুঝিয়েছিল যে ও নিজে আসতে চায়, তখনো খুব একটা ঝড় ওঠেনি। এরা একটু অবাক হলেও বেশ ওয়েলকামই করেছিলেন।
কিন্তু এখন সানাইয়ের মনে হচ্ছে কেন এরা ফোনে শুনেই ‘না’ করে দিলেন না!
না, ওকে মোটা নিয়ে কোনো কথা শুনতে হয়নি, ছেলের বাবা-মা, জ্যেঠু সবাই বেশ ভালোভাবেই কথা শুরু করেছিলেন ওর আর বাবার সঙ্গে। কথা হচ্ছিলো ওর অফিস, অবসর সময়যাপন এসব নিয়ে। কিন্তু গোল বাঁধল ছেলেটা ঘরে ঢোকার পর। সানাই দিব্যি প্লেট থেকে একটা বিশাল সাইজের কমলাভোগ নিয়ে মুখে পুরেছিল, কিন্তু ছেলেটাকে দেখে মিষ্টিটা ওর মুখ থেকে পড়ে গেল দামি কুর্তিতে।
সবুজ একটা সুতির পাঞ্জাবি পরে ছেলেটা ঘরে ঢুকে প্রথমে চেয়ারে বসল। তারপর সানাইয়ের দিকে তাকাতেই নিজের ভ্রুটাকে প্রায় ইঞ্চিখানেক তুলে চোখ কুঁচকে জিজ্ঞেস করল, ”আপনিই কাল আমায় থাপ্পড় মারার কথা বলেছিলেন না?”
বাবা হতভম্ব হয়ে সানাইয়ের দিকে তাকাল।
ছেলেটার বাবামা-ও থতমত খেয়ে গেছেন। ছেলেটার জেঠু, যিনি কিনা ওই মিন্তিমাসির দেওরের শালা, তিনিও দিশেহারা হয়ে পিটপিট করে চাইলেন, ”মানে! এসব কি বলছিস তুই টুবাই?”
টুবাই নামক অভদ্র বাঁদরটি সানাইয়ের দিকে চেয়ে মিটিমিটি হেসে বলল, ”ঠিকই বলছি জেঠু। এই মেয়েটা কাল বাসে আমার সাথে বেদম ঝগড়া করেছিলো। বলেছিল আমাকে চড় মারবে।”
সানাই এবার আর শান্ত হয়ে বসে থাকতে পারল না, পরিস্থিতি ভুলে চেঁচিয়ে উঠল, ”আমি প্রথমে মোটেই বলিনি, আপনিই বলেছিলেন আমি নাকি আপনার বাড়ি চলে যাব।”
ছেলেটা কিরকম ছদ্ম অবাক হওয়ার ভঙ্গিতে ওর দিকে তাকাল, তারপর সবার দিকে তাকাতে তাকাতে বলল, ”ভুল কিছু বলেছিলাম কি? আপনি তো মনে হয় আমার বাড়িতেই এসে বসে আছেন এখন!”
সানাইয়ের কান্না পাচ্ছিল এবার। ও বেশ বুঝতে পারছিল পরিস্থিতি ওর আয়ত্ত্বের বাইরে চলে যাচ্ছে, তবু ও শেষ চেষ্টা করল, ”বাবা চলো। এখানে আর নয়।”
বাঁদরটা এবার বলল, ”কেন? এখানে আর নয় কেন? আমাদের বাথরুমটা বেশ বড়, পরিষ্কার আর আমাদের ছাদটাতেও হাওয়া আসে দেদার! আপনার হাওয়া খেতে কোনো অসুবিধাই হবে না।”
সানাইয়ের নাকের পাটাদুটো ফুলছিল ঘনঘন, ছেলেটার মা তার মানে সানাইয়ের ফোনে বলা কথাগুলো সব রিলে করেছে অপোগণ্ডটাকে!
ও গোঁজ হয়ে বসে রইল।
**********
দিন দশেক পরে সাউথ সিটিতে মিট করে সানাই ঠিক করেই রেখেছিল বাবা-মায়ের জোরাজুরিতে দেখা করতে এলেও ও ঠিক কাটিয়ে দেবে। আশ্চর্যভাবে সেদিনের ওরকম ঝগড়ার পরেও ছেলের বাড়ি রাজিই আছেন বিয়েতে। কিন্তু সানাই রাজি নয় মোটেই। ওরকম ডেঞ্জারাস ছেলেকে ও বিয়ে করতে পারবে না কিছুতেই।
আইসক্রিমে কামড় দিয়ে প্রথমেই সানাই বলল, ”দেখুন, স্পষ্টাস্পষ্টি একটা কথা বলি। আমি জানি আমি মোটা, আর আমার গায়ের রঙও ফর্সা নয়। আমি কিন্তু ডায়েটিং করে রোগা হতে পারব না।”
ছেলেটা সেইরকম গা পিত্তি জ্বলে যাওয়া হাসি হেসে বলল, ”হবেন না। আমি তো ছবিতে আপনাকে দেখেই পছন্দ করেছিলাম। আমার বেশ গোল কমলাভোগ টাইপ মিষ্টি বৌই পছন্দ। আর এইসব রোগা মোটা বেঁটে লম্বা এগুলো কোনো ফ্যাক্টরই নয় আমার কাছে। আরে মানুষ তো জ্যান্ত অবজেক্ট, কখনো রোগা, কখনো মোটা হবে এটাই স্বাভাবিক। চেয়ার টেবিল তো নয় যে চিরকাল একরকম কন্সট্যান্ট থেকে যাবে! ওসব ছাড়ুন!”
সানাই রেগে উঠতে গিয়েও ঠিক আর রাগতে পারছিল না। আড়চোখে ও ছেলেটার দিকে তাকাল, সেদিনও এইরকম সারাটা সময় ওকে লেগপুল করে গেছে বাঁদরটা। সারাটা জীবন কি এরকমই করে যাবে নাকি?
ছেলেটা আবার বলল, ”হ্যাঁ, শুধু আঁকাটা ছাড়বেন না। পারলে আমার একটা পোর্ট্রেট এঁকে দেবেন তো! ওই ছাদে গিয়ে হাওয়া খেতে খেতেই না হয় আঁকবেন! আর হ্যাঁ, আপনার সানাইটা একটু পারলে আস্তে বাজাবেন, রাতবিরেতে বড্ড কানে লাগবে তো?”
সানাই আর পারল না, দুম করে একটা কিল বসিয়ে দিল বাঁদরটার পিঠে।
রবিবারের সকালবেলা। রোজকার মতো তড়িঘড়ি উঠে স্নান করতে যাওয়ার তাড়া নেই, কোনোমতে অর্ধেক গিলে অর্ধেক ছড়িয়ে ছিটিয়ে ফেলে খেয়ে ছুটতে ছুটতে ট্রেন ধরতে যাওয়া নেই, এমনকি বালি থেকে বিচ্ছিরি ভিড় হওয়া বাসে করে লেডিজ সিটের সামনে চাতক পাখির মতো কে কখন কোন স্টপেজে নামতে পারে, সেই আন্দাজ করতে করতে ঝাঁকুনির গুঁতো খাওয়াও নেই।
কিছু কিছু মানুষজন আবার আছে, যাদের আবার কোথায় নামবেন জিজ্ঞেস করলে এমন চোখ ঘুরিয়ে ঘাড় বেঁকিয়ে তাকায়, মনে হয় যেন তার এটিএম এর পিন জিজ্ঞাসা করা হয়েছে। এই সব আত্মসর্বস্ব পাবলিকগুলোকে দেখলেই মাথা গরম হয়ে যায় সানাইয়ের। কালকেই তো, লেডিজ সিটের মেয়েগুলো অনেক দূরে নামবে দেখে পেছনের একটা ভোঁদা টাইপ ছেলেকে জানতে চেয়েছিল, ”কোথায় নামবেন?” ওমা, কোথায় এককথায় উত্তর দেবে তা নয়, ছেলেটা কান থেকে হেডফোন খুলে ওর দিকে কিছুক্ষণ স্থিরচোখে তাকিয়ে থাকল, তারপর ভ্রুটাকে প্রায় ইঞ্চিখানেক তুলে চোখ কুঁচকে ঘাড় বেঁকিয়ে জিজ্ঞেস করলো, ”কেন বলুন তো?”
রাগে গা রি-রি করে উঠেছে সানাইয়ের। একে তো সভ্যতা ভদ্রতা কিছুই জানে না এখনকার ছেলেপুলেগুলো, মেয়ে দেখলে উঠে বসতে দেওয়ার ভদ্রতা লুপ্তপ্রায়, অবশ্য সানাই সেটা চায়ও না, জেন্ডার ইকুয়ালিটির যুগে মেয়েরাই বা অ্যাডভান্টেজ নেবে কেন! কিন্তু তবু, একবার অফারও তো করা যেতে পারে! তাও করে না কেউ। তার ওপর এইরকম বেয়াড়া রিপ্লাই। সানাইও ছাড়ার পাত্রী নয় মোটেই, ভ্রুদুটোকে দ্বিগুণ উপরে তুলে ও একটু তির্যকভাবে শুনিয়ে দিয়েছিল, ”কেন আবার? আপনি উঠলে বসব তাই! যদি বলেন কাছে নামবেন তাহলে এখানেই দাঁড়িয়ে থাকব, আর দূরে হলে অন্য সিটগুলোয় ট্রাই মারব। এমনভাবে জিগ্যেস করছেন যেন মনে হচ্ছে আপনার সাথে আপনার বাড়ি চলে যাবো আমি। কোত্থেকে যে এসব পাবলিক আসে, সত্যি!” শেষ কথাগুলো বলেছিল বেশ ঝালঝাল করে শ্লেষ মাখিয়ে, গলা চড়িয়ে, যাতে আশপাশ থেকে আরো ক-জন দাঁড়িয়ে থাকা মহিলা সমর্থন জানিয়েছিলেন ওকে।
কি আশ্চর্য, ছেলেটা তাতেও থামেনি, উল্টে কিরকম বিচ্ছিরি একটা বিদ্রূপের গলায় চোখদুটোকে বড় বড় করে ঠোঁটটা বেঁকিয়ে বলেছিল, ”বলা যায় না, চলে যাওয়ার প্ল্যান করতেও পারেন আমার বাড়ি!”
মনে পড়তেই ঠাস করে একটা চড় কষাতে ইচ্ছে হল সানাইয়ের। বলেও ছিল চেঁচিয়ে ও, ”ভদ্রভাবে কথা বলুন। এইসব অসভ্য ছেলেদের টেনে থাপ্পড় মারা উচিত!”
নেহাত ছেলেটা নেমে গেল তাই, নাহলে হাতাহাতি করেই ছাড়তো ও। অভদ্র বাঁদরের দল সব!
হাতদুটোকে পেছনে ঘুরিয়ে নিজেকে বিছানার উল্টোদিকের আয়নায় দেখতে দেখতে আড়মোড়া ভাঙল সানাই। গরমকাল এসে গেলেও পরপর দুদিন বৃষ্টি হওয়াতে বেশ একটা ঠাণ্ডা ঠাণ্ডা ভাব আছে। তবু মনটা ভালো লাগছে না ওর একটুও। যবে থেকে এই বিয়ের জন্য দেখাশোনা শুরু হয়েছে তবে থেকেই ওর মেজাজটা তিরিক্ষি হয়ে আছে। না হয় ও প্রেম করে কাউকে পছন্দ করে উঠতে পারেনি, তাই বলে কি এরকমভাবে জীবনসঙ্গী ঠিক করতে হবে নাকি। দু-দিনের আলাপে কতই বা চেনা যায়, বোঝা যায়? এখন আবার নতুন ফ্যাশন হয়েছে, হচ্ছে অ্যারেঞ্জড ম্যারেজ, এদিকে বিয়ের আগে বছরখানেক ঘুরে টুরে একে অন্যকে জেনে চিনে নাও। আরে, যাকে বিয়ে করতেই হবে, তার সাথে ঘুরে টুরে যদি মনেও হয়, পোষাচ্ছে না, ক্যানসেল করতে চাইলে তেমন কেউ শুনবে কি? তখন বাবামা-ই বলবে, এমা সবাই জেনে গেছে, একটু মানিয়ে গুছিয়ে নে। তবে আর কি পার্থক্য রইলো আগেকার দিনের সঙ্গে? তবু কাউকে বোঝাতে পারে না সানাই।
মা তো বললেই বলবে, একেই তোর চেহারাটা একটু ভালোর দিকে, লোকে এখন রোগা মেয়ে বেশি পছন্দ করছে, এখন থেকে দেখাশোনা শুরু না করলে পরে বয়স বেড়ে গেলে দেখবি ভালো কাউকে পাচ্ছিস না, আফসোস করবি তখন।
এসব শুনলেই আরো রাগ উঠে যায় সানাইয়ের। সোজা কথা সোজা করেই বলো না বাপু, এত ঘোরপ্যাঁচ কিসের? সানাইয়ের চেহারা মোটেই শুধু ভালো নয়, ও খুবই মোটা। আগের মাসেই ওজন করিয়েছে, পঁচানব্বই কিলো থেকে কমেনি এক কেজিও। মরুক গে! ও কমাতেও চায় না। হ্যাঁ, ওর যদি এই ওজন নিয়ে চলতে-ফিরতে কোনো সমস্যা হত, হাঁটুতে ব্যথা, কি থাইরয়েড এইসব উপসর্গ থাকত, ও ভেবে দেখত। রীতিমতো সুস্থ সবল ফিট ও, আচ্ছা আচ্ছা রোগা মেয়েকে ওভারটেক করে ছুটে গিয়ে বাস ধরতে পারে সানাই, অফিসের প্রতিটা স্পোর্টস ইভেন্টে সবাইকে কাঁচকলা দেখিয়ে প্রাইজ পায়, তবু ও এই ওজন নিয়ে বদারড হবে কেন?
কিন্তু মুশকিল হল আমাদের সমাজ সব কিছুরই একটা করে মাপকাঠি বেঁধে দিয়েছে, বেশি রোগা চলবে না, বেশি মোটা চলবে না, বেশি ঘরকুনো ভিতু চলবে না, বেশি বারমুখোও চলবে না, প্রগলভতা বিচ্ছিরি, এদিকে কথা কম বলাও অসামাজিক। কাজেই এতরকম সোশ্যাল ট্যাবু দিয়ে বিচার করতে মানুষজন অভ্যস্ত, তারা লজিকের ধার ধারে না। নাহলে সানাইয়ের মতো মেয়ের কখনো চারমাস ধরে টাকা দিয়ে শাদি ডট কমে প্রোফাইল খুলে রেখেও বিয়ের ঠিক হয় না?
হতে পারে সানাই মোটা, তবু কম সুন্দরী নাকি? হোক না গায়ের রঙ একটু ময়লা, সুন্দর মুখশ্রীর কোনো দাম নেই নাকি? যত মোটা হচ্ছে, ওর স্কিনের গ্ল্যামার যেন উপছে পড়ছে, বসলে যেন মাছিও পিছলে যাবে। তার ওপর এত সুন্দর লম্বা ঘন চুল, নলেন গুড়ের রসগোল্লার মতো গোল ভরাট মুখ, ঘুমচোখে নিজেকে আয়নায় দেখতে দেখতে নিজের সৌন্দর্যে নিজেই মোহিত হয়ে যায় সানাই। সাধে কি ফাইনাল ইয়ারে পড়তে নামকরা একটা ফ্যাশন ব্র্যান্ড থেকে প্লাস সাইজের জন্য মডেলিং করার অফার এসেছিল? করল না নেহাত ওর ওসব ভালো লাগে না তাই, কিন্তু পেয়েছিল তো? তার ওপর এত ভালো চাকরি করে সানাই, সঙ্গে আঁকার হাতও ওর দারুণ। এই তো গেল মাসেই ওর একটা আঁকা প্রাইজ পেয়েছে বিদেশের একটা কনটেস্টে। চাকরি সামলেও এসব চালিয়ে যাওয়া কি চাট্টিখানি কথা?
কিন্তু এইসব কথা ছেলের মায়েদের চোখে পড়ে না। কালো আর মোটা দেখেই কেউকেউ এমন হাবভাব করে যেন এইডসের জীবাণু নিয়ে ঘুরে বেড়াচ্ছে সানাই। আরে ছবি দেখেই তো এসেছিস বাপু, গাণ্ডেপিণ্ডে গিলেও যাচ্ছিস, তবে এসব ন্যাকামি কেন? আর দেখলিই যখন পরিষ্কার ‘না’ বলে দিয়ে যা, তা না করে বাবামা-কে হ্যাঁ না-এর মাঝখানে ঝুলিয়ে রাখাই বা কেন? অসহ্যকর সব জিনিসপত্র! রোববার এলেই এখন মেজাজ খিঁচড়ে যায় তাই ওর। তবে এবার ও ঠিক করে নিয়েছে কিছুতেই আর বাবামায়ের কথা শুনবে না, আজ একটা হেস্তনেস্ত করেই ছাড়বে।
মা কখন ঘরে ঢুকেছে খেয়াল করেনি ও, মা ব্যস্ত পায়ে এসে ওর স্তূপ করা জামাকাপড়গুলোকে একটা বাস্কেটে পুরছিল, আজ ওয়াশিং মেশিনে দেবে, ওকে থম মেরে বসে থাকতে দেখে মা বলল, ”কিরে? ওঠ, আর দেরি করিস না। দই আর লেবুটা যদি চুলে মাখিস তো মেখে ফ্যাল, চুলটা বেশ ফোলে তাহলে, বেলা করে মাখলে আবার ঠাণ্ডা লেগে যাবে। ছেলেটা ভারি ভালো, তোর ছবি দেখেই নাকি বেশ পছন্দ হয়েছে তার। তার ওপর ফেসবুকে তোর আঁকাও দেখেছে নাকি। আমি একটা শাড়ি বেছে রেখেছি…।”
মায়ের কথা শেষ হল না, সানাই খিঁচিয়ে উঠল, ”আচ্ছা মা, তোমরা কি শুরু করেছ বলো তো? সারাটা সপ্তা অফিসে এত প্রেশার, তারপর একটা দিন একটু শান্তিতে রিল্যাক্সও করতে পারব না? প্রতিটা রোববার এই নাটক চলবে এখন? আমি কিছুতেই আজ বাড়ি থাকব না তুমি দ্যাখো! আমি এই উঠছি, রেডি হব, বেরিয়ে যাব, ফিরব সেই রাতে ন-টার পর।”
মা ওর হঠাৎ এমন বিদ্রোহে হকচকিয়ে গেল, ”ন-টার পর ফিরবি মানে? আর মিন্তিমাসির দেওরের শালারা যে আসবে আজ বিকেলে?”
সানাই দুমদাম করে উঠে বাথরুমে যেতে যেতে বলল, ”কোন শালা কার দেওরকে নিয়ে কোথায় আসবে তা নিয়ে আমি আর ভাবতে পারছি না। আমি চুলে ডিম দই মাছ মাংস কিচ্ছু দেব না, আমি এই বেরিয়ে যাচ্ছি দ্যাখো! লাইফটা হেল হয়ে গেল আমার।”
বাথরুম থেকে ফ্রেশ হয়ে বেরিয়ে ও দেখল মা পরিস্থিতি আয়ত্ত্বে আনতে বাবাকে ডেকে এনেছে বাইরের ঘর থেকে। বাবা বলল, ”কি হয়েছে রে বুবু?”
সানাই মোটেই গলল না, এমনিতেই ওর গলার খুব জোর, একটু জোরে কথা বললেই আশপাশের একশো মিটারের মধ্যে সবাই শুনতে পায়, তবু ও যতটা সম্ভব গলা নামিয়ে স্থির চোখে তাকিয়ে বলল, ”দ্যাখো বাবা, আমি তোমাদের পরিষ্কার বলছি, এই প্রতিটা রবিবার সেজেগুজে বসা, তারপর বোকা বোকা প্রশ্নের ন্যাকা ন্যাকা উত্তর দেওয়া, আমি আর পারছি না। আমি আজকেই কোনো মেসে চলে যাব।”
বাবা এবার আরো অবাক হয়ে বলল, ”কেন কি হয়েছেটা কি?”
সানাই এবার আরো রেগে গেল, ”কি হয়েছে বা কি হয়ে চলেছে সেটা তোমরা বুঝতে পারছ না? আমার কোনো সেলফ রেসপেক্ট নেই? আমিও একটা ছেলের মতো চাকরি করি, নরম্যাল খাইদাই বাথরুম যাই, তবে শুধুমাত্র মেয়ের বাবা-মা হওয়ার জন্য তোমরা সবসময় ইনফিরিয়র পজিশানে থাকবে আর ওরা ছেলের বাবা-মা বলে সুপিরিয়র হয়ে থাকবে কেন? আগের রোববার ওই মুশকো বৌটা কি বলছিল?” তারপর আগের রবিবারে দেখতে আসা পাত্রের মায়ের অনুকরণ করে ও বলতে লাগলো, ”আমরা খুব মডার্ন। ছেলের বৌ জিন্স পড়লেও কোনো আপত্তি নেই।” কথাগুলো বলেই ও ফেটে পড়ল রাগে, ”আরে ভাই, কে তোকে জানতে চেয়েছে তোর আপত্তি আছে কিনা? আমার শরীর, আমার জিন্স, আমি পরব না ছিঁড়ে ফেলব সেটা আমি বুঝব। কই তোমরা কাউকে বলো যে ছেলে জিন্স পড়লে আমাদের আপত্তি নেই? সেটা বলার প্রশ্নই আসে না, তাই না? কেন না ওরা ছেলের বাড়ি, না? এদিকে ছেলেমেয়ে নাকি এখন সমান। তবু এই বাইফারকেশন কেন?”
মা এবার রেগেমেগে কিছু বলতে যাচ্ছিল, বাবা থামিয়ে দিয়ে শান্ত গলায় বলল, ”আচ্ছা বেশ, রাগারাগি করে তো কিছু লাভ নেই। তুই কি চাইছিস বল। তুই তো কাউকে নিজে থেকে পছন্দ করে রাখিসনি, তাই আমাদেরকে দ্যাখাশোনা করতেই হচ্ছিল। তা তুই কি বিয়ে করবি না?”
ঝগড়া করার সময় দু-পক্ষই গলা উঁচিয়ে ধারালো সংলাপ বললে অম্লান বদনে ঝগড়া চালিয়ে যাওয়া যায়, কিন্তু একপক্ষ ক্রমাগত শান্তভাবে কথা বলে চললে উত্তেজিত অন্যপক্ষের থতমত খেয়ে যাওয়াটাই স্বাভাবিক। কিন্তু বাবা প্রতিবার এই স্ট্র্যাটেজিটাই অত্যন্ত নিপুণভাবে খেলে ওকে হারিয়ে দেয়।
সানাই যথারীতি থমকে গেল, ”সেটা আমি একবারও বলিনি। কিন্তু আমার কিছু কন্ডিশন আছে।”
বাবা এবার বলল, ”বেশ তো। কি কন্ডিশন তোর বল?”
সানাই গলা ঝেড়ে বলল, ”আচ্ছা, ছেলের বাড়িতে গিয়ে তো আমাকে থাকতে হবে, তাই তো? ছেলেটা নিশ্চয়ই আমার বাড়ি এসে থাকবে না, রাইট?”
বাবা এবার বলল, ”হ্যাঁ, সেটাই তো কনভেনশন। চলে আসছে যুগযুগ ধরে।”
সানাই এবার বলল, ”দ্যাখো বাবা, যুগযুগের কথা বোলো না প্লিজ, যুগে যুগে মানুষ পালটায়, কাজেই নিয়মগুলোকেও পালটানো উচিত। আগে মেয়েরা কিছু করতো না, তাদের নিজস্ব কোনো আইডেন্টিটি ছিল না, কাজেই বাবার পরিচয়ে, স্বামীর পরিচয়ে তাদের বাঁচতে হত। কিন্তু এখন আর তা নেই। সে যাই হোক, তো আমাকেই যখন গিয়ে থাকতে হবে তখন তারা কেন আমাদের বাড়ি দেখতে আসবে, বরং আমি যাব তাদের বাড়ি দেখতে।”
মা এইবার চেঁচিয়ে উঠল, ”মানে? মেয়ে যাবে ছেলের বাড়ি পাত্র দেখতে? এরকম হয় কখনো? আর গলা দ্যাখো যেন মাইক বাজাচ্ছে, সারা পাড়াকে জানাবেন উনি! এরকম হয়না বুঝলি?”
সানাইও সঙ্গে সঙ্গে আরো চেঁচিয়ে মায়ের সাথে সঙ্গত করল, ”হওয়ালেই হয় মা। কোন রুলবুকে লেখা আছে যে মেয়েরা যেতে পারবে না দেখতে? আমাকেই যখন গিয়ে থাকতে হবে তখন তো আমারই যাওয়াটা অনেক বেশি যুক্তিযুক্ত! আমি গিয়ে দেখব যে ছেলের বাড়ির বাথরুমটা কেমন, বারান্দায় কতটা রোদ আসে, অফিস থেকে ফিরে ছাদে গিয়ে দাঁড়ালে হাওয়া খেতে পারবো কিনা, তারপর আমি ডিসাইড করব যে আমি ওখানে বিয়ে করব কিনা!”
মা এবার বোধহয় ক্লান্ত হয়ে পড়েছিল, ওর দিকে হতবুদ্ধির মতো চেয়ে বলল, ”এরকম নিয়ম তো নয় বল!”
সানাই এবার উত্তেজিত হয়ে বলল, ”নিয়ম নয় কারণ সব নিয়ম যুগযুগ ধরে ছেলেরাই তৈরি করেছে, আর তারা নিজেদের আপার হ্যান্ডে রেখে নিয়ম বানাবে এটাই স্বাভাবিক। কিন্তু সেটাকে পাল্টাতে তো হবে, নাকি?”
মা কিছু একটা বলতে যাচ্ছিল, বাবা এবার ইতি টানার ভঙ্গিতে বলল, ”যাকগে ছাড়। ঠিক আছে। তোর যখন এটাই ইচ্ছে, তুই-ই তাহলে ফোন করে ওদের বল যে ওরা যেন আজ না আসেন, তুই দেখতে যাবি ওদের বাড়িতে ছেলেকে, কেমন?” বাবা কথা শেষ করে ফোনের বোতাম টিপতে উদ্যত হল।
সানাই এবার একটু গুটিয়ে গেল, ”আ-আমি বলব কেন, তুমিই এটা বলো না!”
মা ওকে প্রায় ভস্ম করে দেবে, এমনভাবে তাকিয়ে ধপ করে সোফায় বসে পড়ল, ”হে ভগবান! এটা বললে ওরা আর সম্বন্ধটাকে পাকা করবে ভেবেছিস?”
সানাইয়ের এবার মাথায় রক্ত উঠে গেল, আর রাগের বশে মানুষ অসমসাহসী কাজও করে ফ্যালে কখনো কখনো, ছেলের মায়ের ফোনে রিং করে কানে লাগিয়ে ও মা-র দিকে তাকিয়ে বিড়বিড় করল, ”না করলে না করবে। আমি জলে পড়ে নেই বুঝলে? তবু এই মেসেজটা তো পৌঁছবে!”
**********
ঘড়িতে কাঁটায় কাঁটায় ঠিক যখন সন্ধে সাড়ে ছ-টা, সানাই একটা কুর্তি-লেগিংস পড়ে মায়ের মিন্তিমাসির দেওরের শালার বাড়ি বসে বসে ঘামছিল। সকালের ঝগড়াঝাটির পর মা কিছুতেই নাকি যেচে অপমানিত হতে পারবে না বলে আসেনি, ও আর বাবাই এসেছে। ইয়েস! সানাই জিতেছে। জিতেছে একটা তথাকথিত গোঁড়া কনভেনশনের বিরুদ্ধে লড়াই করে। কিন্তু জিতে যে এইরকম গণ্ডগোলে পড়তে হবে, সানাই কল্পনাও করতে পারেনি। ইন ফ্যাক্ট সকালেও যখন ও ছেলের মা-কে ফোন করে যতদূর সম্ভব মিষ্টি করে বুঝিয়েছিল যে ও নিজে আসতে চায়, তখনো খুব একটা ঝড় ওঠেনি। এরা একটু অবাক হলেও বেশ ওয়েলকামই করেছিলেন।
কিন্তু এখন সানাইয়ের মনে হচ্ছে কেন এরা ফোনে শুনেই ‘না’ করে দিলেন না!
না, ওকে মোটা নিয়ে কোনো কথা শুনতে হয়নি, ছেলের বাবা-মা, জ্যেঠু সবাই বেশ ভালোভাবেই কথা শুরু করেছিলেন ওর আর বাবার সঙ্গে। কথা হচ্ছিলো ওর অফিস, অবসর সময়যাপন এসব নিয়ে। কিন্তু গোল বাঁধল ছেলেটা ঘরে ঢোকার পর। সানাই দিব্যি প্লেট থেকে একটা বিশাল সাইজের কমলাভোগ নিয়ে মুখে পুরেছিল, কিন্তু ছেলেটাকে দেখে মিষ্টিটা ওর মুখ থেকে পড়ে গেল দামি কুর্তিতে।
সবুজ একটা সুতির পাঞ্জাবি পরে ছেলেটা ঘরে ঢুকে প্রথমে চেয়ারে বসল। তারপর সানাইয়ের দিকে তাকাতেই নিজের ভ্রুটাকে প্রায় ইঞ্চিখানেক তুলে চোখ কুঁচকে জিজ্ঞেস করল, ”আপনিই কাল আমায় থাপ্পড় মারার কথা বলেছিলেন না?”
বাবা হতভম্ব হয়ে সানাইয়ের দিকে তাকাল।
ছেলেটার বাবামা-ও থতমত খেয়ে গেছেন। ছেলেটার জেঠু, যিনি কিনা ওই মিন্তিমাসির দেওরের শালা, তিনিও দিশেহারা হয়ে পিটপিট করে চাইলেন, ”মানে! এসব কি বলছিস তুই টুবাই?”
টুবাই নামক অভদ্র বাঁদরটি সানাইয়ের দিকে চেয়ে মিটিমিটি হেসে বলল, ”ঠিকই বলছি জেঠু। এই মেয়েটা কাল বাসে আমার সাথে বেদম ঝগড়া করেছিলো। বলেছিল আমাকে চড় মারবে।”
সানাই এবার আর শান্ত হয়ে বসে থাকতে পারল না, পরিস্থিতি ভুলে চেঁচিয়ে উঠল, ”আমি প্রথমে মোটেই বলিনি, আপনিই বলেছিলেন আমি নাকি আপনার বাড়ি চলে যাব।”
ছেলেটা কিরকম ছদ্ম অবাক হওয়ার ভঙ্গিতে ওর দিকে তাকাল, তারপর সবার দিকে তাকাতে তাকাতে বলল, ”ভুল কিছু বলেছিলাম কি? আপনি তো মনে হয় আমার বাড়িতেই এসে বসে আছেন এখন!”
সানাইয়ের কান্না পাচ্ছিল এবার। ও বেশ বুঝতে পারছিল পরিস্থিতি ওর আয়ত্ত্বের বাইরে চলে যাচ্ছে, তবু ও শেষ চেষ্টা করল, ”বাবা চলো। এখানে আর নয়।”
বাঁদরটা এবার বলল, ”কেন? এখানে আর নয় কেন? আমাদের বাথরুমটা বেশ বড়, পরিষ্কার আর আমাদের ছাদটাতেও হাওয়া আসে দেদার! আপনার হাওয়া খেতে কোনো অসুবিধাই হবে না।”
সানাইয়ের নাকের পাটাদুটো ফুলছিল ঘনঘন, ছেলেটার মা তার মানে সানাইয়ের ফোনে বলা কথাগুলো সব রিলে করেছে অপোগণ্ডটাকে!
ও গোঁজ হয়ে বসে রইল।
**********
দিন দশেক পরে সাউথ সিটিতে মিট করে সানাই ঠিক করেই রেখেছিল বাবা-মায়ের জোরাজুরিতে দেখা করতে এলেও ও ঠিক কাটিয়ে দেবে। আশ্চর্যভাবে সেদিনের ওরকম ঝগড়ার পরেও ছেলের বাড়ি রাজিই আছেন বিয়েতে। কিন্তু সানাই রাজি নয় মোটেই। ওরকম ডেঞ্জারাস ছেলেকে ও বিয়ে করতে পারবে না কিছুতেই।
আইসক্রিমে কামড় দিয়ে প্রথমেই সানাই বলল, ”দেখুন, স্পষ্টাস্পষ্টি একটা কথা বলি। আমি জানি আমি মোটা, আর আমার গায়ের রঙও ফর্সা নয়। আমি কিন্তু ডায়েটিং করে রোগা হতে পারব না।”
ছেলেটা সেইরকম গা পিত্তি জ্বলে যাওয়া হাসি হেসে বলল, ”হবেন না। আমি তো ছবিতে আপনাকে দেখেই পছন্দ করেছিলাম। আমার বেশ গোল কমলাভোগ টাইপ মিষ্টি বৌই পছন্দ। আর এইসব রোগা মোটা বেঁটে লম্বা এগুলো কোনো ফ্যাক্টরই নয় আমার কাছে। আরে মানুষ তো জ্যান্ত অবজেক্ট, কখনো রোগা, কখনো মোটা হবে এটাই স্বাভাবিক। চেয়ার টেবিল তো নয় যে চিরকাল একরকম কন্সট্যান্ট থেকে যাবে! ওসব ছাড়ুন!”
সানাই রেগে উঠতে গিয়েও ঠিক আর রাগতে পারছিল না। আড়চোখে ও ছেলেটার দিকে তাকাল, সেদিনও এইরকম সারাটা সময় ওকে লেগপুল করে গেছে বাঁদরটা। সারাটা জীবন কি এরকমই করে যাবে নাকি?
ছেলেটা আবার বলল, ”হ্যাঁ, শুধু আঁকাটা ছাড়বেন না। পারলে আমার একটা পোর্ট্রেট এঁকে দেবেন তো! ওই ছাদে গিয়ে হাওয়া খেতে খেতেই না হয় আঁকবেন! আর হ্যাঁ, আপনার সানাইটা একটু পারলে আস্তে বাজাবেন, রাতবিরেতে বড্ড কানে লাগবে তো?”
সানাই আর পারল না, দুম করে একটা কিল বসিয়ে দিল বাঁদরটার পিঠে।
ওদের ছোট্ট খেলনার মতো ট্রেনটা হাল্কা একটা বাঁক নিয়ে রাস্তা ক্রস করে একদম খাদ বরাবর চলতে শুরু করতেই দূরে ঘুম স্টেশনের সবুজ চালাটা দেখা গেল আর অমনি টই হাততালি দিয়ে উঠল, ”ওই তো! ঘুম স্টেশন! পৃথিবীর সবথেকে উঁচু স্টেশন, না বাবা?”
কোয়েল জানলা দিয়ে বাইরের সুন্দর প্রকৃতি দেখছিল, প্রশ্ন শুনে অরিন্দমের দিকে তাকিয়ে হেসে ফেলল। অরিন্দম হেসে তার সাড়ে চার বছরের ছেলেকে কোলে তুলে নিল, ”না বাবা, অনেক আগে ছিল। এখন পৃথিবীর সবচেয়ে উঁচু স্টেশন হল চীনের ট্যাঙ্গুলা বলে একটা স্টেশন, তিব্বতের কাছে। তবে, আমাদের ঘুম ভারতের মধ্যে সবচেয়ে উঁচু।”
টই বাবার দাড়িতে অঁকিবুঁকি কাটতে কাটতে বলল, ”ঘুম নাম কেন বাবা? এখানে এলে কি সবার ঘুম পায়?”
শিলিগুড়ি থেকে টয় ট্রেনে ওঠা থেকে শুরু করে টইয়ের হাজারো প্রশ্ন শুরু হয়েছে। এই ঘোর বর্ষাকালে ওরা যখন দার্জিলিঙের টিকিট কাটছিল, আত্মীয়- স্বজন থেকে শুরু করে পাড়া-প্রতিবেশী সবাই ভ্রূ কুঁচকেছিল, বাবা বলেছিলেন, ”এই ডিপ্রেশনের ওয়েদার! এখন কেউ দার্জিলিং যায় নাকি! ছোট দুটো বাচ্চাকে নিয়ে গিয়ে বিপদে পড়বি। নর্থ বেঙ্গল তো শুনছি ভাসছে! কোথায় কোন পাহাড়ে ধস টস নেমে কেলেঙ্কারি হবে। একেই তো এখন ঘুরতে যাওয়া মানেই টেনশন, যেরকম সব জায়গায় ব্লাস্ট হচ্ছে! এই প্যারিস তো এই ইস্তাম্বুল! চারদিকে কি অবস্থা বল তো! ক্যানসেল কর এখুনি!”
কোয়েল এসব শুনে ভয় পেয়ে গেলেও অরিন্দম শান্তভাবে বলেছিল, ”কিছু হবে না, চলো তো!” তারপর মুচকি হেসে ঠেঁট উল্টে বলেছিল, ”তোমাদের জন্যই তো এই হাঙ্গামা! দশ বছর আগেও জুলাই মাসটা ঘোর বর্ষাকালই ছিল মশাই, তবু এইসময় ডেট ঠিক করেছিলে কেন?”
কোয়েল তখন ওদের জমজ দুই ছেলে টই আর টম্বুরকে পড়াতে বসেছিল, অরিন্দমের বলার ভঙ্গিমায় ও হেসে ফেলেছিল, ”বা রে! কলেজের এক্সকারশন তো ওই সময়েই ছিল! আমি কি করব! তোমাকেই বা কে মাথার দিব্যি দিয়েছে মশাই যাওয়ার? যতসব পাগলামি!”
অথচ অরিন্দমের এই পাগলামিটাকেই সবচেয়ে বেশি ভালোবাসে কোয়েল। ওদের সম্পর্ক দেখে সবাই লাভ ম্যারেজ বলে ভুল করে, কিন্তু না, রীতিমতো খবরের কাগজ থেকে দেখাশোনা করে বিয়ে ওদের। কিন্তু অ্যারেঞ্জড ম্যারেজেও এত বন্ধুর মতো সম্পর্ক বোধ হয় খুব কমই দেখা যায়।
কোয়েল ফের জানলা দিয়ে তাকিয়ে ছোট্ট ঘুম স্টেশনটা দেখতে দেখতে ভাবল, শুধু ছেলেদের নামেই নয়, সত্যিই ওর জীবনটা টইটম্বুর হয়ে ভরে উঠেছে সুখে, তৃপ্তিতে। তবু কিসের জন্য ছুটছে ও এখন দার্জিলিং? পরক্ষণেই ও নিজেই নিজের মনকে বোঝায়, ও কোথায় যাচ্ছে? যাচ্ছে তো অরিন্দম ওকে ধরে বেঁধে নিয়ে। বিয়ের পর একদিন গল্পচ্ছলে ওকে বলে ফেলেছিল ঘটনাটা, তারপর থেকে যে ও মনে করে রেখে দিয়েছে, সেটা কোয়েল কি করে জানবে?
এত জায়গা ঘুরেছে কোয়েল, পাহাড় থেকে সমুদ্র, তবু দার্জিলিঙের প্রেমে যেন বারবার পরে ও। সবচেয়ে ভালো লাগে এই টয়ট্রেনটা, ছোট্ট একটা ট্র্যাক দিয়ে কু ঝিক ঝিক করে ছুটে চলেছে, এই দেখল রাস্তার বাঁ পাশ দিয়ে যাচ্ছে, ওমা একটু বাদেই দেখবে ডানদিক ঘেঁসে চলছে, কারুর বাড়ির সামনে শুকোতে দেওয়া জামাকাপড়ের মাঝখান দিয়ে, কারুর দোকানের ধোঁয়া ওঠা চায়ের কেটলির সামনে দিয়ে টুকটুক করে কেমন ছুটে চলে। এত আস্তে যে, যে কেউ ওঠানামা করতে পারে। কোয়েলের হঠাৎ দশ বছর আগের কথা মনে পড়ে গেল। ওদের কলেজ এক্সকারশনের ষোলো জনের টিম। সেদিনও একজন এরকমই বারবার ওঠা নামা করছিল। কিছুটা আনন্দে, আর অনেকটাই জানলার পাশে বসা কোয়েলকে ইমপ্রেস করার চেষ্টায়।
অরিন্দমের কথায় কোয়েলের চিন্তার জাল ছিঁড়ে গেল, ”কি ভাবছেন ম্যাডাম অমন আনমনা হয়ে? দশ বছর আগের বাতাসিয়া লুপে চলে গেছেন বুঝি?”
কোয়েল কপট রাগের ভঙ্গিতে হাসে, ”তুমি আমাকে এরকম খোঁটা দেবে বলে নিয়ে এলে বুঝি?”
টম্বুর তো অনেক আগেই ঘুমিয়ে কাদা হয়ে গিয়েছিল, এতক্ষণ অনর্গল বকে বকে টইও ঘুমিয়ে পড়েছে অরিন্দমের কোলে। একেই চূড়ান্ত অফ সিজন, তার ওপর গত কয়েকদিনের উত্তরবঙ্গের বন্যায় ট্যুরিস্ট নেই বললেই চলে। গোটা টয়ট্রেনের দুটো কামরায় ওরা চারজন আর বেশ কিছুটা দূরে এক গুজরাটি ফ্যামিলি ছাড়া কেউ নেই। অরিন্দম সাবধানে ঘুমন্ত টইকে শুইয়ে দিয়ে বউয়ের কাছে উঠে এল, কোয়েলের কাঁধে হাত রেখে কাছে টানবার ভঙ্গিতে বলল, ”উফ, এতক্ষণে একটু আমার বউটাকে একটু কাছে পাওয়া গেছে! বাচ্চা তো নয় যেন অ্যাটম বম্ব!”
কোয়েল হেসে অরিন্দমের হাতের ওপর হাত রেখে বলল, ”কি দরকার ছিল বল তো এইরকম বর্ষার মধ্যে আসার! ও হয়তো ভুলেই গেছে!”
অরিন্দম বলল, ”ওসব এক কথা বাদ দাও তো! শোন না, কেসটা আরেকবার বল না প্লিজ! সেই কবে শুনেছিলাম, তারিখটা ছাড়া সব ভুলে গেছি। আরেকবার বল না!”
বাতাসিয়া লুপের পুরো বৃত্তটায় টয় ট্রেনটা তখন চক্কর কাটছে। এই এক মজা, এখানে ট্রেনের পেছনে বসলে সামনেটা পুরো দেখা যায়। কোয়েলের হঠাৎ মনে পড়ল এই বাতাসিয়া লুপেই প্রথম ওদের কথা হয়েছিল। ও আনমনে বলল, ”ধুর, ছাড়ো তো!”
অরিন্দম বলল, ”না না, প্লিজ বল!”
কোয়েল নীচের ঠোঁটটা কামড়ে ধরল, ”ওই তো, কলেজ থেকে আমরা এক্সকারশনে এসেছিলাম ফাইনাল রেজাল্ট বেরোনোর পর, একটা ফেয়ারওয়েল ভিজিট হিসেবে। ও ছিল ফিজিক্স অনার্স, আর আমি ইকোনমিক্স। আগে মুখ চেনা থাকলেও সামনাসামনি কথা কখনো হয়নি। এখানে এসেই আলাপ হয়।”
অরিন্দম বলল, ”হুম, কি নাম বলেছিলে আমার মি. সতীনের?”
কোয়েল কটমট করে তাকাল, ”উল্টোপাল্টা বকবে না। সতীন কেন হতে যাবে!” তারপর আবার জানলা দিয়ে দূরে তাকাল, ”ইন্দিবর। ইন্দিবর আলি।”
সত্যি, রোগা পাতলা ফর্সা চশমা পড়া ছেলেটার মধ্যে যে কি দেখেছিল কোয়েল! ওই আটদিনের মধ্যেই যেন কত কাছাকাছি চলে এসেছিল ওরা। ইন্দিবর মানে নীল রঙের পদ্মফুল, নীলপদ্মের মতোই পবিত্র ছিল ও। বাংলাদেশের ঢাকা থেকে পড়তে এসেছিল কলকাতায়, কিছুটা লাজুকতায় আর কিছু বাঙাল ভাষার টানের জন্য চুপচাপ থাকত সবসময়।
ম্যালের বাঁ পাশের গভর্নর রোডের ফাঁকা রাস্তা ধরে হাঁটত ওরা, পর পর সব ফাইভ স্টার হোটেলগুলোর পাশ দিয়ে চলতে চলতে কত হাবিজাবি বকত কোয়েল, ইন্দিবর হাসিমুখে চুপচাপ শুনত। কোয়েলকে ও ডাকত কোকিলপাখি বলে।
শিলিগুড়ি নেমে আসার আগের দিন সকালে ওরা সবাই মিলে কেভেন্টার্সে গিয়েছিল কফি খেতে। সেই বিখ্যাত কেভেন্টার্স, সত্যজিৎ রায়ের প্রচুর সিনেমার যেখানে শ্যুটিং হয়েছে, যার খোলা ছাদে এক কাপ কফি নিয়ে বসলে পুরো দার্জিলিংটাকে, এমনকি দূরের পাহাড়ের গায়ের চা বাগানগুলো পর্যন্ত স্পষ্ট দেখা যায়। দূরের বিশাল উঁচু ক্লক টাওয়ারের ঘড়ির কাঁটার টিকটিক করে এগোনো দেখতে দেখতে ইন্দিবর লাজুক মুখে চোখ মাটির দিকে নামিয়ে রেখে ভালোবাসার কথা জানিয়েছিল ওকে।
দার্জিলিং স্টেশন আসতে কোয়েলের হুঁশ ফিরল। টম্বুরকে অরিন্দম কোলে নিয়ে লাগেজগুলো নামাচ্ছে ট্রেন থেকে। ও টইকে তুলে নিয়ে নেমে এল। বৃষ্টি পড়ছে অঝোরে। ইশ, এত বৃষ্টির মধ্যে পাহাড়ে আসার কোনো মানেই হয় না! না পাবে দূরের কোনো সুন্দর ভিউ, না পারবে ম্যালে গিয়ে শান্তিতে বসতে! অথচ, দশ বছর আগের সেইদিনটায় কিন্তু বৃষ্টি হচ্ছিল না একফোঁটাও। শুধু সকালে ইন্দিবরের কথা শোনার পর বিকেলে যখন চুপি চুপি কাউকে না জানিয়ে ওরা দুজন কেভেন্টার্সে গিয়েছিল, কোয়েল যখন জানিয়েছিল এই সম্পর্ক অসম্ভব, শুধু ধর্ম আলাদা হওয়ার জন্য নয়, ইন্দিবরের আর ওর পরিবারের কোনোদিকেই কোনো মিল নেই, তখন যেন ওর অন্তরের দুঃখটা কালো আষাঢ়ে মেঘ হয়ে গর্জে পড়েছিল কেভেন্টার্সের ছাদে। বড় বড় বৃষ্টির ফোঁটায় ভিজতে ভিজতে ইন্দিবর ওর আঙুলটা ধরেছিল, আর তখনই এই অদ্ভুত প্রস্তাবটা দিয়েছিল, যেটা কোয়েল না করতে পারেনি, বলা ভালো, না করতে চায়নি ও। সেইদিনটা ছিল সাতই জুলাই। ঠিক দশ বছর পরে ২০১৬ সালের সাতই জুলাই যত ঝড়ই বয়ে যাক দুজনের জীবন দিয়ে, যত বাধাই আসুক, ওরা আবার ঠিক দেখা করবে কেভেন্টার্সের ছাদে, সকাল দশটায়। কালই সেই দিন।
হোটেলে পৌঁছে লাঞ্চ সেরে নিয়ে ওরা ম্যালের দিকে হাঁটতে বেরল। আগামীকাল সকালটা যত এগিয়ে আসছে, হাসিখুশি স্বভাবের কোয়েল ততই গম্ভীর হয়ে যাচ্ছে। সেটা লক্ষ করে অরিন্দম স্ত্রীর হাত ধরে বলল, ”কি হল, এত চুপচাপ কেন? আচ্ছা, দেখলে চিনতে পারবে তো?”
কোয়েল ভেতরের উষ্মাটা চাপতে পারল না, ঝংকার দিয়ে উঠল, ”তোমার সবেতেই বাড়াবাড়ি। অনেক কথাই তো অনেকে দেয়, কজন সেটা রাখে? হয়তো ও ভুলেই গেছে! কি দরকার ছিল আসার? আমি কাল সকালে কিছুতেই কেভেন্টার্সে যাব না।”
অরিন্দম ওর মনের আলোড়নটা বুঝতে পেরে ওর হাতে একটা আলতো চাপ দিল, কোনো কথা বলল না। ম্যাল প্রায় ফাঁকা, বৃষ্টিভেজা বেঞ্চগুলো দেখতে দেখতে অনেকক্ষণ বাদে কোয়েল হঠাৎ অস্ফুটে বলল, ”আচ্ছা, কেমন দেখতে হয়েছে বল তো ওকে!”
অরিন্দম নরম স্বরে বলল, ”কাল আমি টইটম্বুরকে নিয়ে চিড়িয়াখানার দিকটা ঘুরে আসব, তোমাকে কেভেন্টার্সে ঠিক দশটায় পৌঁছে দেব।”
কোয়েল চমকে উঠে বলল, ”না, খবরদার না! তুমি যাবে এবং থাকবে আমার সঙ্গে।”
অরিন্দম বলল, ”আচ্ছা আচ্ছা সে দ্যাখা যাবে, তবে আমি ভাবছি অন্য কথা।”
কোয়েল ভ্রূ কুঁচকে বলল, ”কি?”
অরিন্দম বলল, ”কাল তো ঈদ, উনি আসতে পারবেন তো?”
কোয়েল মুখে বলল, ”না এলেই বাঁচব! চারজনে কেভেন্টার্সে জমিয়ে ব্রেকফাস্ট করে চলে আসব।” মনে মনে ভাবল, কতটুকুই বা চিনেছিল ও মানুষ ইন্দিবরকে ওই ক-টা দিনে? তবু সদ্য কৈশোর থেকে তারুণ্যে পা দেওয়া সবুজ মনে ওই ক-টা সোনালি দিন যেন চিরস্থায়ী হয়ে গেঁথে গেছে! কলকাতা ফিরে যাওয়ার পর আর কোনো খোঁজ পায়নি ওর, রাখার চেষ্টাও করেনি। অরিন্দমের সাথে বিয়ের আগে ওর অতীত প্রেম বলতে কিছুই ছিল না, কিন্তু ওই স্বল্পভাষী নরম গলায় কথা বলা ছেলেটার সাথে কাটানো এক সপ্তাহের হাল্কা ভালোবাসাটুকু যেন স্নিগ্ধ পারফিউমের মতো জড়িয়ে রেখেছে ওকে।
এই দশ বছরে ফেসবুকে বারকয়েক খোঁজার চেষ্টা করেছে কোয়েল, পায়নি। ভাল স্টুডেন্ট ছিল, হয়তো বিদেশে কোথাও সেটল করে গেছে। এখানে আসার আগে খেলাচ্ছলে অরিন্দম আর ও মিলে লিঙ্কড ইনের মতো প্রফেশনাল নেটওয়ার্কিং সাইটেও ঢুঁ মেরেছে দু-তিনবার। ‘ইন্দিবর আলি’ বলে একজন ফিজিক্সের প্রোফেসরকে খুঁজে বের করেছিল অরিন্দম, ফ্লোরিডা ইউনিভার্সিটিতে পড়ান তিনি, কিন্তু ছবি না থাকায় কোয়েল বুঝতে পারেনি ও-ই সে কিনা। সে হলে তো এখানে আসা বেকার হল, ফ্লোরিডা থেকে দশ বছর আগের দেওয়া কথা রাখতে নিশ্চয়ই কেউ দার্জিলিং ছুটে আসবে না!
পরের দিন সকালে উঠে কোয়েল যখন রেডি হচ্ছিল, অরিন্দম মুখ দেখেই বুঝতে পারছিল, ও ভীষণ নার্ভাস হয়ে পড়েছে। চিয়ার আপ করার ভঙ্গিতে ও বলল, ”আরে এত টেনশনের কি আছে! আমি তো নেট থেকে খুঁজে বের করে ফেলেছি ইন্দিবরবাবুকে!”
কোয়েল ওর ওভারকোটের বেল্ট বাঁধতে বাঁধতে অবাক চোখে তাকিয়েছিল, ”সত্যি! আমাকে বলোনি তো! কি করে ও এখন?”
অরিন্দম গম্ভীর গলায় বলল, ”আরে, তুমি দু হাজার ষোলো সালের আজকের দিনে কেভেন্টার্সে যাবে বলে বেচারা আশায় আশায় থেকে শেষমেশ কেভেন্টার্স রেস্টুরেন্টটাই কিনে ফেলেছে। চল, ওদের রিসেপশনে গেলেই মালটাকে দেখতে পাবে।”
কোয়েল এরকম বেয়াড়া রসিকতায় রেগে গিয়ে কিছু একটা বলতে যাচ্ছিল, হঠাৎ ফোন বেজে উঠতে মোবাইলটা বের করল ও, ওই প্রান্তে মায়ের উদবিগ্ন গলা, ”কিরে তোরা কোথায়?”
কোয়েল বলল, ”এই তো! একটু হাঁটতে বেরবো এখন। তোমরা কেমন আছ?”
মা আবার উদবিগ্ন গলায় বলল, ”অরিন্দম, টইটম্বুর কোথায়?”
কোয়েল এবার একটু বিরক্ত হয়ে বলল, ”আরে সবাই রয়েছে। তুমি এরকম করে কথা বলছ কেন, কি হয়েছে?”
মা এবার একটু সামলে নিয়ে বলল, ”কুট্টিমামাকে মনে আছে?”
কোয়েলের বাবা জন্মসূত্রে এদেশীয় হলেও মা খাঁটি পূর্ববঙ্গীয়। কুট্টিমামা মায়ের কিরকম এক তুতো ভাই, এখনো বাংলাদেশেই থাকে। কোয়েলের বিয়েতে শেষ এসেছিল। ও বলল, ”মনে থাকবে না কেন! কি হয়েছে কুট্টিমামার?”
মা এবার কেঁদে ফেললো, ”কুট্টি আর নেই রে! কাল রাতে বাংলাদেশের একটা হোটেলে বিশাল বড় জঙ্গি হামলা হয়েছে, ওখানে কি কারণে কুট্টি গিয়েছিল………অনেকে মারা গেছে রে!”
কোয়েল বিস্ময়ে হতবাক হয়ে গেল। এতদিন এইসব জঙ্গি হামলার খবর কাগজে পড়েছে, আর ভগবানকে ধন্যবাদ দিয়েছে যে ওর পরিবারের সবাই অক্ষত রয়েছে, শেষে সেখানেও আঘাত আছড়ে পড়ল!
মা একনাগাড়ে ফোঁপাতে ফোঁপাতে বলে যাচ্ছিল, ”প্রায় চল্লিশ জন মারা গেছে রে! রাত আটটা নাগাদ শুরু হয়েছিল, তারপর রাত দুটো আড়াইটে নাগাদ পুলিশ সব ক-টা জঙ্গিকে মারতে পেরেছে। ওরা হুমকি দিচ্ছে সব ট্যুরিস্ট প্লেসই নাকি ওদের মেন টার্গেট! আ-আমার খুব ভয় করছে। তোরা তাড়াতাড়ি ফিরে আয়!”
ঘণ্টাখানেক বাদে কেভেন্টার্সে পৌঁছে ছাদের ওপর একটা টেবিলে কোয়েল গুম হয়ে বসেছিল। মনটা বিষাদে ভর্তি হয়ে গেছে। নিরপরাধ মানুষগুলোকে অতর্কিতে হত্যা করে কি বীরত্বের প্রমাণ দিতে চায় এরা?
অরিন্দম খুব ছটফটে, বেশিক্ষণ একটানা কোথাও বসতে পারে না, কিছুক্ষণ উশখুশ করেই বলল, ”কই গো, দশটা পাঁচ হয়ে গেল তো! কোথায় তোমার ইন্দিবর?”
কোয়েল ঝাঁঝিয়ে উঠল, ”তোমার তোমার করছ কেন? আমার থেকে তো তোমার বেশি ইন্টারেস্ট দেখছি!”
সাড়ে দশটা নাগাদ অরিন্দম আর বসে থাকতে পারল না, টইটম্বুরও চিড়িয়াখানা যাওয়ার বায়না করে যাচ্ছে ক্রমাগত, কোয়েলকে বুঝিয়ে সুঝিয়ে ওর জন্য কিছু সসেজ আর হ্যাম অর্ডার দিয়ে নীচ থেকে একটা খবরের কাগজ নিয়ে এসে ওর মুখের সামনে রেখে বলল, ”তুমি একটু এগুলো খাও, কাগজ- টাগজ পড়ো, আমি কাছেপিঠেই এইদুটোকে নিয়ে একটু ঘুরছি। আমার তো মনে হচ্ছে না আর আসবে, তবু এলেই আমাকে টুক করে একটা হোয়াটসঅ্যাপ করে দিও, বুঝলে? অমনি আমি হাজির হয়ে যাব।”
এগারোটা যখন বাজতে চলল, তখন কোয়েলও অধৈর্য হয়ে উঠল। সত্যিই তো, কবে কোন হাল্কা কথার কথা, তার জন্য ও হাঁ করে বসে রয়েছে। বার্গারটায় ও একটা কামড় দিতে যাবে, এমন সময় ভেতরে রিসেপশনে বসে থাকা ম্যানেজার ভদ্রলোক হঠাৎ এগিয়ে এলেন, ”ম্যাডাম, আপনি কি কারুর জন্য অপেক্ষা করছেন?”
কোয়েল ভ্রূ কুঁচকোল, ”কেন বলুন তো!”
ভদ্রলোক স্মিত হেসে বললেন, ”আসলে ম্যাম, এখানে দশটার সময় আমাদের একজন কাস্টমারের আসার কথা ছিল তাঁর এক পুরনো বান্ধবীকে মিট করতে, কিন্তু এক মাস আগে উনি একটা চিঠি দিয়ে আমাদের বলে যান, যদি তিনি কোনো কারণে আজ দশটায় এখানে আসতে না পারেন, তবে তার চিঠিটা যেন আমরা তাঁর বান্ধবীকে দিয়ে দিই। আমরা অনেকক্ষণ ধরে লক্ষ করছি আপনি দশটার একটু আগে থেকে এসে অপেক্ষা করছেন, তাই ভাবলাম আপনাকে একবার জিজ্ঞেস করি। আপনার নামটা একটু বলবেন প্লিজ?”
কোয়েলের মুখচোখ আলোকিত হয়ে উঠল, ”হ্যাঁ, আমিই! আমার নাম কোয়েল। আচ্ছা উনি কি এখানে প্রায়ই আসেন?”
ম্যানেজার বাদামি এনভেলাপে মোড়া চিঠিটা দিতে দিতে বললেন, ”না, গত সাত-আট বছর ধরে উনি ঠিক বছরের এই সময়টাতেই এখানে এসে রোজ ব্রেকফাস্ট করতেন। আগে তেমন আলাপ হয়নি, গত মাসে হঠাৎই এলেন, তখন চিঠিটা দিয়ে গেলেন।”
কোয়েল বিহ্বল চোখে চিঠিটা হাতে নিল। ইন্দিবর প্রতিটা বছর এখানে আসত! কেন? আর আসতই যখন এবছর পারল না কেন আসতে!
হাল্কা ব্রাউন শক্ত কাগজে নীচে কালিতে লেখা একটা চিঠি।
”কোকিলপাখি,
তুমি যখন এই চিঠিটা পড়বে, তখন আমি অনেকদূরে চলে গেছি। অবশ্য জানিনা, তুমি সত্যিই আজ কেভেন্টার্সে এসেছ কিনা। হয়তো আসোনি। হয়তো তোমার মনেই নেই আমাকে! হয়তো দশ বছর আগের সেই ছোট্ট কোকিলপাখি এখন তার ছানাপোনাদের নিয়ে বিষম ব্যস্ত! তবু যদি আসো, সেই আশায় চিঠিটা লিখছি।
জানো কোকিলপাখি, তোমার সাথে দেখা হবার পর থেকে এই দশটা বছরে আমার জীবনটা খুব তাড়াতাড়ি বদলে গেল। তবু হাজার ব্যস্ততার মাঝেও গত ন-টা বছরের সাতই জুলাই তারিখটা কিন্তু আমি কেভেন্টার্সের ছাদেই কাটিয়েছি। এই ন-টা বছর ধরে আসলে রিহার্সাল দিয়েছি কি করে দশ নম্বর বারে তোমার সাথে কথা কইবো। অনেক ক-টা বছরে ওই দিনটায় আমাদের ইফতার পড়েছে, রমাদান চলেছে, তবু আমি এসেছি। অথচ নিয়তির কি পরিহাস দেখ, ফাইনাল ম্যাচের দিনই আমি অ্যাবসেন্ট!
তুমি নিশ্চয়ই জানতে চাইবে, কেন? সব কথা তো বলতে পারব না কোকিলপাখি, এটুকু বলি, মহাভারতের অভিমন্যুর কথা মনে পড়ে তোমার? অভিমন্যু ব্যূহে ঢোকার রাস্তাটা জানতো, বেরোতে কি করে হয়, সেটা ওকে কেউ শিখিয়ে দেয়নি। আমারও হয়েছে সেই দশা। ক্ষণিকের আবেগে, মুহূর্তের দুর্বলতায় যে পথে চলে এসেছি একবার, চাইলেও আর ফেরার উপায় নেই! এখন নিজের ভুল বুঝতে পারি, বুঝি যে, কোনো ধর্মই নৃশংস হতে শেখায় না। আমরা ভুল পথে চলছি। কিন্তু ফেরার পাসপোর্টটাই হারিয়ে ফেলেছি যে!
আমাদের দেখা করার সময়টাতে আমার একটা খুব দরকারি কাজ পড়ে গেছে। তাই চাইলেও আসতে পারলাম না। তুমি ভালো থেকো কোকিলপাখি।
আমি জানিনা তুমি যখন এই চিঠিটা পড়ছ আমি তখন কোথায় থাকব, তবে যেখানেই থাকি, সেখান থেকে তোমায় চুপিচুপি বলি, ২০০৬ সাল থেকে আজ অবধি একটা মুহূর্তের জন্যও আমি তোমারে ভুলি নাই। আমার মতো ভালো তোমারে কেউ কোনোদিনও বাসতে পারবে না।
ভালো থেকো সুখে থেকো।
—তোমার নীল রঙের ঝরে যাওয়া পদ্মটা।”
পড়তে পড়তে কোয়েলের চোখদুটো নিজের অজান্তেই ভিজে উঠেছিল। সব ক-টা কথা ও ঠিক বুঝতে পারল না, তবু কাঁদছিল ও। শেষ লাইনক-টা পড়ে চোখ মুছে অরিন্দমকে ফোন করতে যাবে, হঠার টেবিলের একপাশে পড়ে থাকা খবরের কাগজের ফ্রন্ট পেজে রক্তাক্ত পুলিশের গুলিতে নিহত বাংলাদেশি জঙ্গিটাকে দেখে ও বিস্ময়ে স্থবির হয়ে গেল। দশটা বছর কেটে গেলেও সেদিনের সেই পাতলা দাড়ি আর চোখদুটোকে চিনতে পারল ও!
না, ইন্দিবর কথা রেখেছে! সশরীরে না হোক, কাগজের পাতা থেকে সাতই জুলাই তারিখে সে কোয়েলকে দেখা দিয়ে গেল।
**********
ওদের ছোট্ট খেলনার মতো ট্রেনটা হাল্কা একটা বাঁক নিয়ে রাস্তা ক্রস করে একদম খাদ বরাবর চলতে শুরু করতেই দূরে ঘুম স্টেশনের সবুজ চালাটা দেখা গেল আর অমনি টই হাততালি দিয়ে উঠল, ”ওই তো! ঘুম স্টেশন! পৃথিবীর সবথেকে উঁচু স্টেশন, না বাবা?”
কোয়েল জানলা দিয়ে বাইরের সুন্দর প্রকৃতি দেখছিল, প্রশ্ন শুনে অরিন্দমের দিকে তাকিয়ে হেসে ফেলল। অরিন্দম হেসে তার সাড়ে চার বছরের ছেলেকে কোলে তুলে নিল, ”না বাবা, অনেক আগে ছিল। এখন পৃথিবীর সবচেয়ে উঁচু স্টেশন হল চীনের ট্যাঙ্গুলা বলে একটা স্টেশন, তিব্বতের কাছে। তবে, আমাদের ঘুম ভারতের মধ্যে সবচেয়ে উঁচু।”
টই বাবার দাড়িতে অঁকিবুঁকি কাটতে কাটতে বলল, ”ঘুম নাম কেন বাবা? এখানে এলে কি সবার ঘুম পায়?”
শিলিগুড়ি থেকে টয় ট্রেনে ওঠা থেকে শুরু করে টইয়ের হাজারো প্রশ্ন শুরু হয়েছে। এই ঘোর বর্ষাকালে ওরা যখন দার্জিলিঙের টিকিট কাটছিল, আত্মীয়- স্বজন থেকে শুরু করে পাড়া-প্রতিবেশী সবাই ভ্রূ কুঁচকেছিল, বাবা বলেছিলেন, ”এই ডিপ্রেশনের ওয়েদার! এখন কেউ দার্জিলিং যায় নাকি! ছোট দুটো বাচ্চাকে নিয়ে গিয়ে বিপদে পড়বি। নর্থ বেঙ্গল তো শুনছি ভাসছে! কোথায় কোন পাহাড়ে ধস টস নেমে কেলেঙ্কারি হবে। একেই তো এখন ঘুরতে যাওয়া মানেই টেনশন, যেরকম সব জায়গায় ব্লাস্ট হচ্ছে! এই প্যারিস তো এই ইস্তাম্বুল! চারদিকে কি অবস্থা বল তো! ক্যানসেল কর এখুনি!”
কোয়েল এসব শুনে ভয় পেয়ে গেলেও অরিন্দম শান্তভাবে বলেছিল, ”কিছু হবে না, চলো তো!” তারপর মুচকি হেসে ঠেঁট উল্টে বলেছিল, ”তোমাদের জন্যই তো এই হাঙ্গামা! দশ বছর আগেও জুলাই মাসটা ঘোর বর্ষাকালই ছিল মশাই, তবু এইসময় ডেট ঠিক করেছিলে কেন?”
কোয়েল তখন ওদের জমজ দুই ছেলে টই আর টম্বুরকে পড়াতে বসেছিল, অরিন্দমের বলার ভঙ্গিমায় ও হেসে ফেলেছিল, ”বা রে! কলেজের এক্সকারশন তো ওই সময়েই ছিল! আমি কি করব! তোমাকেই বা কে মাথার দিব্যি দিয়েছে মশাই যাওয়ার? যতসব পাগলামি!”
অথচ অরিন্দমের এই পাগলামিটাকেই সবচেয়ে বেশি ভালোবাসে কোয়েল। ওদের সম্পর্ক দেখে সবাই লাভ ম্যারেজ বলে ভুল করে, কিন্তু না, রীতিমতো খবরের কাগজ থেকে দেখাশোনা করে বিয়ে ওদের। কিন্তু অ্যারেঞ্জড ম্যারেজেও এত বন্ধুর মতো সম্পর্ক বোধ হয় খুব কমই দেখা যায়।
কোয়েল ফের জানলা দিয়ে তাকিয়ে ছোট্ট ঘুম স্টেশনটা দেখতে দেখতে ভাবল, শুধু ছেলেদের নামেই নয়, সত্যিই ওর জীবনটা টইটম্বুর হয়ে ভরে উঠেছে সুখে, তৃপ্তিতে। তবু কিসের জন্য ছুটছে ও এখন দার্জিলিং? পরক্ষণেই ও নিজেই নিজের মনকে বোঝায়, ও কোথায় যাচ্ছে? যাচ্ছে তো অরিন্দম ওকে ধরে বেঁধে নিয়ে। বিয়ের পর একদিন গল্পচ্ছলে ওকে বলে ফেলেছিল ঘটনাটা, তারপর থেকে যে ও মনে করে রেখে দিয়েছে, সেটা কোয়েল কি করে জানবে?
এত জায়গা ঘুরেছে কোয়েল, পাহাড় থেকে সমুদ্র, তবু দার্জিলিঙের প্রেমে যেন বারবার পরে ও। সবচেয়ে ভালো লাগে এই টয়ট্রেনটা, ছোট্ট একটা ট্র্যাক দিয়ে কু ঝিক ঝিক করে ছুটে চলেছে, এই দেখল রাস্তার বাঁ পাশ দিয়ে যাচ্ছে, ওমা একটু বাদেই দেখবে ডানদিক ঘেঁসে চলছে, কারুর বাড়ির সামনে শুকোতে দেওয়া জামাকাপড়ের মাঝখান দিয়ে, কারুর দোকানের ধোঁয়া ওঠা চায়ের কেটলির সামনে দিয়ে টুকটুক করে কেমন ছুটে চলে। এত আস্তে যে, যে কেউ ওঠানামা করতে পারে। কোয়েলের হঠাৎ দশ বছর আগের কথা মনে পড়ে গেল। ওদের কলেজ এক্সকারশনের ষোলো জনের টিম। সেদিনও একজন এরকমই বারবার ওঠা নামা করছিল। কিছুটা আনন্দে, আর অনেকটাই জানলার পাশে বসা কোয়েলকে ইমপ্রেস করার চেষ্টায়।
অরিন্দমের কথায় কোয়েলের চিন্তার জাল ছিঁড়ে গেল, ”কি ভাবছেন ম্যাডাম অমন আনমনা হয়ে? দশ বছর আগের বাতাসিয়া লুপে চলে গেছেন বুঝি?”
কোয়েল কপট রাগের ভঙ্গিতে হাসে, ”তুমি আমাকে এরকম খোঁটা দেবে বলে নিয়ে এলে বুঝি?”
টম্বুর তো অনেক আগেই ঘুমিয়ে কাদা হয়ে গিয়েছিল, এতক্ষণ অনর্গল বকে বকে টইও ঘুমিয়ে পড়েছে অরিন্দমের কোলে। একেই চূড়ান্ত অফ সিজন, তার ওপর গত কয়েকদিনের উত্তরবঙ্গের বন্যায় ট্যুরিস্ট নেই বললেই চলে। গোটা টয়ট্রেনের দুটো কামরায় ওরা চারজন আর বেশ কিছুটা দূরে এক গুজরাটি ফ্যামিলি ছাড়া কেউ নেই। অরিন্দম সাবধানে ঘুমন্ত টইকে শুইয়ে দিয়ে বউয়ের কাছে উঠে এল, কোয়েলের কাঁধে হাত রেখে কাছে টানবার ভঙ্গিতে বলল, ”উফ, এতক্ষণে একটু আমার বউটাকে একটু কাছে পাওয়া গেছে! বাচ্চা তো নয় যেন অ্যাটম বম্ব!”
কোয়েল হেসে অরিন্দমের হাতের ওপর হাত রেখে বলল, ”কি দরকার ছিল বল তো এইরকম বর্ষার মধ্যে আসার! ও হয়তো ভুলেই গেছে!”
অরিন্দম বলল, ”ওসব এক কথা বাদ দাও তো! শোন না, কেসটা আরেকবার বল না প্লিজ! সেই কবে শুনেছিলাম, তারিখটা ছাড়া সব ভুলে গেছি। আরেকবার বল না!”
বাতাসিয়া লুপের পুরো বৃত্তটায় টয় ট্রেনটা তখন চক্কর কাটছে। এই এক মজা, এখানে ট্রেনের পেছনে বসলে সামনেটা পুরো দেখা যায়। কোয়েলের হঠাৎ মনে পড়ল এই বাতাসিয়া লুপেই প্রথম ওদের কথা হয়েছিল। ও আনমনে বলল, ”ধুর, ছাড়ো তো!”
অরিন্দম বলল, ”না না, প্লিজ বল!”
কোয়েল নীচের ঠোঁটটা কামড়ে ধরল, ”ওই তো, কলেজ থেকে আমরা এক্সকারশনে এসেছিলাম ফাইনাল রেজাল্ট বেরোনোর পর, একটা ফেয়ারওয়েল ভিজিট হিসেবে। ও ছিল ফিজিক্স অনার্স, আর আমি ইকোনমিক্স। আগে মুখ চেনা থাকলেও সামনাসামনি কথা কখনো হয়নি। এখানে এসেই আলাপ হয়।”
অরিন্দম বলল, ”হুম, কি নাম বলেছিলে আমার মি. সতীনের?”
কোয়েল কটমট করে তাকাল, ”উল্টোপাল্টা বকবে না। সতীন কেন হতে যাবে!” তারপর আবার জানলা দিয়ে দূরে তাকাল, ”ইন্দিবর। ইন্দিবর আলি।”
সত্যি, রোগা পাতলা ফর্সা চশমা পড়া ছেলেটার মধ্যে যে কি দেখেছিল কোয়েল! ওই আটদিনের মধ্যেই যেন কত কাছাকাছি চলে এসেছিল ওরা। ইন্দিবর মানে নীল রঙের পদ্মফুল, নীলপদ্মের মতোই পবিত্র ছিল ও। বাংলাদেশের ঢাকা থেকে পড়তে এসেছিল কলকাতায়, কিছুটা লাজুকতায় আর কিছু বাঙাল ভাষার টানের জন্য চুপচাপ থাকত সবসময়।
ম্যালের বাঁ পাশের গভর্নর রোডের ফাঁকা রাস্তা ধরে হাঁটত ওরা, পর পর সব ফাইভ স্টার হোটেলগুলোর পাশ দিয়ে চলতে চলতে কত হাবিজাবি বকত কোয়েল, ইন্দিবর হাসিমুখে চুপচাপ শুনত। কোয়েলকে ও ডাকত কোকিলপাখি বলে।
শিলিগুড়ি নেমে আসার আগের দিন সকালে ওরা সবাই মিলে কেভেন্টার্সে গিয়েছিল কফি খেতে। সেই বিখ্যাত কেভেন্টার্স, সত্যজিৎ রায়ের প্রচুর সিনেমার যেখানে শ্যুটিং হয়েছে, যার খোলা ছাদে এক কাপ কফি নিয়ে বসলে পুরো দার্জিলিংটাকে, এমনকি দূরের পাহাড়ের গায়ের চা বাগানগুলো পর্যন্ত স্পষ্ট দেখা যায়। দূরের বিশাল উঁচু ক্লক টাওয়ারের ঘড়ির কাঁটার টিকটিক করে এগোনো দেখতে দেখতে ইন্দিবর লাজুক মুখে চোখ মাটির দিকে নামিয়ে রেখে ভালোবাসার কথা জানিয়েছিল ওকে।
দার্জিলিং স্টেশন আসতে কোয়েলের হুঁশ ফিরল। টম্বুরকে অরিন্দম কোলে নিয়ে লাগেজগুলো নামাচ্ছে ট্রেন থেকে। ও টইকে তুলে নিয়ে নেমে এল। বৃষ্টি পড়ছে অঝোরে। ইশ, এত বৃষ্টির মধ্যে পাহাড়ে আসার কোনো মানেই হয় না! না পাবে দূরের কোনো সুন্দর ভিউ, না পারবে ম্যালে গিয়ে শান্তিতে বসতে! অথচ, দশ বছর আগের সেইদিনটায় কিন্তু বৃষ্টি হচ্ছিল না একফোঁটাও। শুধু সকালে ইন্দিবরের কথা শোনার পর বিকেলে যখন চুপি চুপি কাউকে না জানিয়ে ওরা দুজন কেভেন্টার্সে গিয়েছিল, কোয়েল যখন জানিয়েছিল এই সম্পর্ক অসম্ভব, শুধু ধর্ম আলাদা হওয়ার জন্য নয়, ইন্দিবরের আর ওর পরিবারের কোনোদিকেই কোনো মিল নেই, তখন যেন ওর অন্তরের দুঃখটা কালো আষাঢ়ে মেঘ হয়ে গর্জে পড়েছিল কেভেন্টার্সের ছাদে। বড় বড় বৃষ্টির ফোঁটায় ভিজতে ভিজতে ইন্দিবর ওর আঙুলটা ধরেছিল, আর তখনই এই অদ্ভুত প্রস্তাবটা দিয়েছিল, যেটা কোয়েল না করতে পারেনি, বলা ভালো, না করতে চায়নি ও। সেইদিনটা ছিল সাতই জুলাই। ঠিক দশ বছর পরে ২০১৬ সালের সাতই জুলাই যত ঝড়ই বয়ে যাক দুজনের জীবন দিয়ে, যত বাধাই আসুক, ওরা আবার ঠিক দেখা করবে কেভেন্টার্সের ছাদে, সকাল দশটায়। কালই সেই দিন।
হোটেলে পৌঁছে লাঞ্চ সেরে নিয়ে ওরা ম্যালের দিকে হাঁটতে বেরল। আগামীকাল সকালটা যত এগিয়ে আসছে, হাসিখুশি স্বভাবের কোয়েল ততই গম্ভীর হয়ে যাচ্ছে। সেটা লক্ষ করে অরিন্দম স্ত্রীর হাত ধরে বলল, ”কি হল, এত চুপচাপ কেন? আচ্ছা, দেখলে চিনতে পারবে তো?”
কোয়েল ভেতরের উষ্মাটা চাপতে পারল না, ঝংকার দিয়ে উঠল, ”তোমার সবেতেই বাড়াবাড়ি। অনেক কথাই তো অনেকে দেয়, কজন সেটা রাখে? হয়তো ও ভুলেই গেছে! কি দরকার ছিল আসার? আমি কাল সকালে কিছুতেই কেভেন্টার্সে যাব না।”
অরিন্দম ওর মনের আলোড়নটা বুঝতে পেরে ওর হাতে একটা আলতো চাপ দিল, কোনো কথা বলল না। ম্যাল প্রায় ফাঁকা, বৃষ্টিভেজা বেঞ্চগুলো দেখতে দেখতে অনেকক্ষণ বাদে কোয়েল হঠাৎ অস্ফুটে বলল, ”আচ্ছা, কেমন দেখতে হয়েছে বল তো ওকে!”
অরিন্দম নরম স্বরে বলল, ”কাল আমি টইটম্বুরকে নিয়ে চিড়িয়াখানার দিকটা ঘুরে আসব, তোমাকে কেভেন্টার্সে ঠিক দশটায় পৌঁছে দেব।”
কোয়েল চমকে উঠে বলল, ”না, খবরদার না! তুমি যাবে এবং থাকবে আমার সঙ্গে।”
অরিন্দম বলল, ”আচ্ছা আচ্ছা সে দ্যাখা যাবে, তবে আমি ভাবছি অন্য কথা।”
কোয়েল ভ্রূ কুঁচকে বলল, ”কি?”
অরিন্দম বলল, ”কাল তো ঈদ, উনি আসতে পারবেন তো?”
কোয়েল মুখে বলল, ”না এলেই বাঁচব! চারজনে কেভেন্টার্সে জমিয়ে ব্রেকফাস্ট করে চলে আসব।” মনে মনে ভাবল, কতটুকুই বা চিনেছিল ও মানুষ ইন্দিবরকে ওই ক-টা দিনে? তবু সদ্য কৈশোর থেকে তারুণ্যে পা দেওয়া সবুজ মনে ওই ক-টা সোনালি দিন যেন চিরস্থায়ী হয়ে গেঁথে গেছে! কলকাতা ফিরে যাওয়ার পর আর কোনো খোঁজ পায়নি ওর, রাখার চেষ্টাও করেনি। অরিন্দমের সাথে বিয়ের আগে ওর অতীত প্রেম বলতে কিছুই ছিল না, কিন্তু ওই স্বল্পভাষী নরম গলায় কথা বলা ছেলেটার সাথে কাটানো এক সপ্তাহের হাল্কা ভালোবাসাটুকু যেন স্নিগ্ধ পারফিউমের মতো জড়িয়ে রেখেছে ওকে।
এই দশ বছরে ফেসবুকে বারকয়েক খোঁজার চেষ্টা করেছে কোয়েল, পায়নি। ভাল স্টুডেন্ট ছিল, হয়তো বিদেশে কোথাও সেটল করে গেছে। এখানে আসার আগে খেলাচ্ছলে অরিন্দম আর ও মিলে লিঙ্কড ইনের মতো প্রফেশনাল নেটওয়ার্কিং সাইটেও ঢুঁ মেরেছে দু-তিনবার। ‘ইন্দিবর আলি’ বলে একজন ফিজিক্সের প্রোফেসরকে খুঁজে বের করেছিল অরিন্দম, ফ্লোরিডা ইউনিভার্সিটিতে পড়ান তিনি, কিন্তু ছবি না থাকায় কোয়েল বুঝতে পারেনি ও-ই সে কিনা। সে হলে তো এখানে আসা বেকার হল, ফ্লোরিডা থেকে দশ বছর আগের দেওয়া কথা রাখতে নিশ্চয়ই কেউ দার্জিলিং ছুটে আসবে না!
পরের দিন সকালে উঠে কোয়েল যখন রেডি হচ্ছিল, অরিন্দম মুখ দেখেই বুঝতে পারছিল, ও ভীষণ নার্ভাস হয়ে পড়েছে। চিয়ার আপ করার ভঙ্গিতে ও বলল, ”আরে এত টেনশনের কি আছে! আমি তো নেট থেকে খুঁজে বের করে ফেলেছি ইন্দিবরবাবুকে!”
কোয়েল ওর ওভারকোটের বেল্ট বাঁধতে বাঁধতে অবাক চোখে তাকিয়েছিল, ”সত্যি! আমাকে বলোনি তো! কি করে ও এখন?”
অরিন্দম গম্ভীর গলায় বলল, ”আরে, তুমি দু হাজার ষোলো সালের আজকের দিনে কেভেন্টার্সে যাবে বলে বেচারা আশায় আশায় থেকে শেষমেশ কেভেন্টার্স রেস্টুরেন্টটাই কিনে ফেলেছে। চল, ওদের রিসেপশনে গেলেই মালটাকে দেখতে পাবে।”
কোয়েল এরকম বেয়াড়া রসিকতায় রেগে গিয়ে কিছু একটা বলতে যাচ্ছিল, হঠাৎ ফোন বেজে উঠতে মোবাইলটা বের করল ও, ওই প্রান্তে মায়ের উদবিগ্ন গলা, ”কিরে তোরা কোথায়?”
কোয়েল বলল, ”এই তো! একটু হাঁটতে বেরবো এখন। তোমরা কেমন আছ?”
মা আবার উদবিগ্ন গলায় বলল, ”অরিন্দম, টইটম্বুর কোথায়?”
কোয়েল এবার একটু বিরক্ত হয়ে বলল, ”আরে সবাই রয়েছে। তুমি এরকম করে কথা বলছ কেন, কি হয়েছে?”
মা এবার একটু সামলে নিয়ে বলল, ”কুট্টিমামাকে মনে আছে?”
কোয়েলের বাবা জন্মসূত্রে এদেশীয় হলেও মা খাঁটি পূর্ববঙ্গীয়। কুট্টিমামা মায়ের কিরকম এক তুতো ভাই, এখনো বাংলাদেশেই থাকে। কোয়েলের বিয়েতে শেষ এসেছিল। ও বলল, ”মনে থাকবে না কেন! কি হয়েছে কুট্টিমামার?”
মা এবার কেঁদে ফেললো, ”কুট্টি আর নেই রে! কাল রাতে বাংলাদেশের একটা হোটেলে বিশাল বড় জঙ্গি হামলা হয়েছে, ওখানে কি কারণে কুট্টি গিয়েছিল………অনেকে মারা গেছে রে!”
কোয়েল বিস্ময়ে হতবাক হয়ে গেল। এতদিন এইসব জঙ্গি হামলার খবর কাগজে পড়েছে, আর ভগবানকে ধন্যবাদ দিয়েছে যে ওর পরিবারের সবাই অক্ষত রয়েছে, শেষে সেখানেও আঘাত আছড়ে পড়ল!
মা একনাগাড়ে ফোঁপাতে ফোঁপাতে বলে যাচ্ছিল, ”প্রায় চল্লিশ জন মারা গেছে রে! রাত আটটা নাগাদ শুরু হয়েছিল, তারপর রাত দুটো আড়াইটে নাগাদ পুলিশ সব ক-টা জঙ্গিকে মারতে পেরেছে। ওরা হুমকি দিচ্ছে সব ট্যুরিস্ট প্লেসই নাকি ওদের মেন টার্গেট! আ-আমার খুব ভয় করছে। তোরা তাড়াতাড়ি ফিরে আয়!”
ঘণ্টাখানেক বাদে কেভেন্টার্সে পৌঁছে ছাদের ওপর একটা টেবিলে কোয়েল গুম হয়ে বসেছিল। মনটা বিষাদে ভর্তি হয়ে গেছে। নিরপরাধ মানুষগুলোকে অতর্কিতে হত্যা করে কি বীরত্বের প্রমাণ দিতে চায় এরা?
অরিন্দম খুব ছটফটে, বেশিক্ষণ একটানা কোথাও বসতে পারে না, কিছুক্ষণ উশখুশ করেই বলল, ”কই গো, দশটা পাঁচ হয়ে গেল তো! কোথায় তোমার ইন্দিবর?”
কোয়েল ঝাঁঝিয়ে উঠল, ”তোমার তোমার করছ কেন? আমার থেকে তো তোমার বেশি ইন্টারেস্ট দেখছি!”
সাড়ে দশটা নাগাদ অরিন্দম আর বসে থাকতে পারল না, টইটম্বুরও চিড়িয়াখানা যাওয়ার বায়না করে যাচ্ছে ক্রমাগত, কোয়েলকে বুঝিয়ে সুঝিয়ে ওর জন্য কিছু সসেজ আর হ্যাম অর্ডার দিয়ে নীচ থেকে একটা খবরের কাগজ নিয়ে এসে ওর মুখের সামনে রেখে বলল, ”তুমি একটু এগুলো খাও, কাগজ- টাগজ পড়ো, আমি কাছেপিঠেই এইদুটোকে নিয়ে একটু ঘুরছি। আমার তো মনে হচ্ছে না আর আসবে, তবু এলেই আমাকে টুক করে একটা হোয়াটসঅ্যাপ করে দিও, বুঝলে? অমনি আমি হাজির হয়ে যাব।”
এগারোটা যখন বাজতে চলল, তখন কোয়েলও অধৈর্য হয়ে উঠল। সত্যিই তো, কবে কোন হাল্কা কথার কথা, তার জন্য ও হাঁ করে বসে রয়েছে। বার্গারটায় ও একটা কামড় দিতে যাবে, এমন সময় ভেতরে রিসেপশনে বসে থাকা ম্যানেজার ভদ্রলোক হঠাৎ এগিয়ে এলেন, ”ম্যাডাম, আপনি কি কারুর জন্য অপেক্ষা করছেন?”
কোয়েল ভ্রূ কুঁচকোল, ”কেন বলুন তো!”
ভদ্রলোক স্মিত হেসে বললেন, ”আসলে ম্যাম, এখানে দশটার সময় আমাদের একজন কাস্টমারের আসার কথা ছিল তাঁর এক পুরনো বান্ধবীকে মিট করতে, কিন্তু এক মাস আগে উনি একটা চিঠি দিয়ে আমাদের বলে যান, যদি তিনি কোনো কারণে আজ দশটায় এখানে আসতে না পারেন, তবে তার চিঠিটা যেন আমরা তাঁর বান্ধবীকে দিয়ে দিই। আমরা অনেকক্ষণ ধরে লক্ষ করছি আপনি দশটার একটু আগে থেকে এসে অপেক্ষা করছেন, তাই ভাবলাম আপনাকে একবার জিজ্ঞেস করি। আপনার নামটা একটু বলবেন প্লিজ?”
কোয়েলের মুখচোখ আলোকিত হয়ে উঠল, ”হ্যাঁ, আমিই! আমার নাম কোয়েল। আচ্ছা উনি কি এখানে প্রায়ই আসেন?”
ম্যানেজার বাদামি এনভেলাপে মোড়া চিঠিটা দিতে দিতে বললেন, ”না, গত সাত-আট বছর ধরে উনি ঠিক বছরের এই সময়টাতেই এখানে এসে রোজ ব্রেকফাস্ট করতেন। আগে তেমন আলাপ হয়নি, গত মাসে হঠাৎই এলেন, তখন চিঠিটা দিয়ে গেলেন।”
কোয়েল বিহ্বল চোখে চিঠিটা হাতে নিল। ইন্দিবর প্রতিটা বছর এখানে আসত! কেন? আর আসতই যখন এবছর পারল না কেন আসতে!
হাল্কা ব্রাউন শক্ত কাগজে নীচে কালিতে লেখা একটা চিঠি।
”কোকিলপাখি,
তুমি যখন এই চিঠিটা পড়বে, তখন আমি অনেকদূরে চলে গেছি। অবশ্য জানিনা, তুমি সত্যিই আজ কেভেন্টার্সে এসেছ কিনা। হয়তো আসোনি। হয়তো তোমার মনেই নেই আমাকে! হয়তো দশ বছর আগের সেই ছোট্ট কোকিলপাখি এখন তার ছানাপোনাদের নিয়ে বিষম ব্যস্ত! তবু যদি আসো, সেই আশায় চিঠিটা লিখছি।
জানো কোকিলপাখি, তোমার সাথে দেখা হবার পর থেকে এই দশটা বছরে আমার জীবনটা খুব তাড়াতাড়ি বদলে গেল। তবু হাজার ব্যস্ততার মাঝেও গত ন-টা বছরের সাতই জুলাই তারিখটা কিন্তু আমি কেভেন্টার্সের ছাদেই কাটিয়েছি। এই ন-টা বছর ধরে আসলে রিহার্সাল দিয়েছি কি করে দশ নম্বর বারে তোমার সাথে কথা কইবো। অনেক ক-টা বছরে ওই দিনটায় আমাদের ইফতার পড়েছে, রমাদান চলেছে, তবু আমি এসেছি। অথচ নিয়তির কি পরিহাস দেখ, ফাইনাল ম্যাচের দিনই আমি অ্যাবসেন্ট!
তুমি নিশ্চয়ই জানতে চাইবে, কেন? সব কথা তো বলতে পারব না কোকিলপাখি, এটুকু বলি, মহাভারতের অভিমন্যুর কথা মনে পড়ে তোমার? অভিমন্যু ব্যূহে ঢোকার রাস্তাটা জানতো, বেরোতে কি করে হয়, সেটা ওকে কেউ শিখিয়ে দেয়নি। আমারও হয়েছে সেই দশা। ক্ষণিকের আবেগে, মুহূর্তের দুর্বলতায় যে পথে চলে এসেছি একবার, চাইলেও আর ফেরার উপায় নেই! এখন নিজের ভুল বুঝতে পারি, বুঝি যে, কোনো ধর্মই নৃশংস হতে শেখায় না। আমরা ভুল পথে চলছি। কিন্তু ফেরার পাসপোর্টটাই হারিয়ে ফেলেছি যে!
আমাদের দেখা করার সময়টাতে আমার একটা খুব দরকারি কাজ পড়ে গেছে। তাই চাইলেও আসতে পারলাম না। তুমি ভালো থেকো কোকিলপাখি।
আমি জানিনা তুমি যখন এই চিঠিটা পড়ছ আমি তখন কোথায় থাকব, তবে যেখানেই থাকি, সেখান থেকে তোমায় চুপিচুপি বলি, ২০০৬ সাল থেকে আজ অবধি একটা মুহূর্তের জন্যও আমি তোমারে ভুলি নাই। আমার মতো ভালো তোমারে কেউ কোনোদিনও বাসতে পারবে না।
ভালো থেকো সুখে থেকো।
—তোমার নীল রঙের ঝরে যাওয়া পদ্মটা।”
পড়তে পড়তে কোয়েলের চোখদুটো নিজের অজান্তেই ভিজে উঠেছিল। সব ক-টা কথা ও ঠিক বুঝতে পারল না, তবু কাঁদছিল ও। শেষ লাইনক-টা পড়ে চোখ মুছে অরিন্দমকে ফোন করতে যাবে, হঠার টেবিলের একপাশে পড়ে থাকা খবরের কাগজের ফ্রন্ট পেজে রক্তাক্ত পুলিশের গুলিতে নিহত বাংলাদেশি জঙ্গিটাকে দেখে ও বিস্ময়ে স্থবির হয়ে গেল। দশটা বছর কেটে গেলেও সেদিনের সেই পাতলা দাড়ি আর চোখদুটোকে চিনতে পারল ও!
না, ইন্দিবর কথা রেখেছে! সশরীরে না হোক, কাগজের পাতা থেকে সাতই জুলাই তারিখে সে কোয়েলকে দেখা দিয়ে গেল।
**********
আচমকা খাটের পাশের টিপয়টায় রাখা মোবাইলটা বেজে উঠতেই মনীষা প্রায় হিস্টিরিয়া রুগির মতো ধরফড়িয়ে উঠে ফোনটা ছোঁ মেরে তুলে নিল, এক সেকেন্ডেরও কম সময়ের মধ্যে রিসিভ করে আড়চোখে পাশে অনেক কষ্টে ঘুমপাড়ানো মেয়ের দিকে তাকিয়ে চাপাস্বরে বলল, ”একটু ধর ছোট।”
ডাইনিং-এ এসে স্বাভাবিক গলায় মনীষা বলল, ”হ্যাঁ বল। আরে রিম্পিকে সবে অনেক কষ্টে ঘুম পাড়িয়েছি, এখন যদি আবার উঠে পড়ে, তাহলেই আমার সব কাজের দফারফা!”
ওপাশ থেকে মালবিকা বলল, ”বুঝেছি। আমি একবার ভাবলাম যে জামাইবাবুর ফোনে করি তারপর ভাবলাম জামাইবাবু যদি বাজারে যান? তাই তোকেই করলাম।” একমুহূর্তের জন্য দম নিয়ে আবার বলল, ”আর এদিকে এখানে যা নাটক হচ্ছে শুধু কাজ কেন, ঘুম খিদে সবকিছুরই এবার দফারফা হবে ছোড়দি!”
মনীষা প্রদীপের দিকে তাকাল। রোববারের দুপুর। খাওয়াদাওয়া সেরে প্রদীপ একরাশ খবরের কাগজ নিয়ে ডাইনিং-এর মাঝখানে উবু হয়ে বসেছে। এই গরমেও কাগজগুলো উড়ে যাবে বলে ফ্যান চালায়নি। এই এক স্বভাব মানুষটার, ছুটির দিন অন্তত দশখানা কাগজ আগাগোড়া খুঁটিয়ে না পড়লে প্রদীপের তৃপ্তি হয় না। মনীষার গা জ্বলে যায়। এই তো একটা ছুটির দিন, একটু গল্প করতেও তো ইচ্ছে করে? কিংবা একসাথে একটা সিনেমা দেখা বা টুকটাক ঘুরতে যাওয়া?
নিজের মনে গজগজ করতে করতে খটাস করে ফ্যানের সুইচটা অন করে সোফায় এসে জাঁকিয়ে বসল মনীষা, ”কেন রে, আবার কি নাটক শুরু হল?”
কাগজগুলো এই হঠাৎ হাওয়ায় হু হু করে উড়তে শুরু করে দিল ঘরময়। প্রদীপ আহত চোখে একবার তাকাতেই মনীষা চোখ দিয়ে প্রায় ভস্ম করার মতো ভঙ্গি করল। ওদিকে মালবিকা কাঁদোকাঁদো হয়ে বলে চলেছে, ”শোন, আমি আজ গেছিলাম। একে মান্তাসা আর হাতপদ্মতে হচ্ছে না, এবার বলছে প্রি-ওয়েডিং করবে। ডাক্তারের নাকি খুব ইচ্ছে। তুই ভাব একবার ছোড়দি! লোকে তো এবার আমাদের দিকে আঙুল তুলে প্যাঁক দেবে রে! রাস্তায় বেরনোই তো দুষ্কর হয়ে উঠবে দেখছি! তুই তো তবু দূরে থাকিস বেঁচে গেছিস, আমি কি করব বল তো? এক পাড়ায় বিয়ে হয়ে আরেক জ্বালা দেখছি!”
একদিকে প্রদীপের খচরমচর করে কাগজগুলো জোগাড় করার শব্দ, তার সাথে ফ্যানের আওয়াজে মনীষা ভালোমতো শুনতে পাচ্ছিল না, তার ওপর মালবিকার এই নাকি সুরে প্যানপ্যানানিতে বিরক্ত হয়ে ও একটা মৃদু ধমক দিল, ”আআআহ ছোট! ঠিক করে বলবি কি হয়েছে? প্রি-ওয়েডিংটা আবার কি জিনিস?”
মালবিকা ছোড়দির এই অবিশ্বাস্য অজ্ঞতায় কিছুটা ক্ষুণ্ণ হয়ে বলল, ”তুইও না ছোড়দি, সত্যি! প্রি-ওয়েডিং জানিস না? আজকাল খুব উঠেছে। বিয়ের আগে কোনো সুন্দর জায়গায় গিয়ে বেশ রোম্যান্টিক পোজে ফোটো তোলাটাকেই বলে প্রি-ওয়েডিং। আজকাল খুব উঠেছে। আরে দেখলি না বকুপিসির ছেলের বিয়ের অ্যালবামে?”
মনীষা বলল, ”ওহ, সেই মাঝগঙ্গায় নৌকার ওপর, ভিক্টোরিয়ার সামনে তোলা সিনেমার পোজে ছবিগুলো?”
মালবিকা বলল, ”ইয়েস। ওটাকেই বলে প্রি-ওয়েডিং। আর দিদি সেটাও করবে বলছে।”
মনীষার চোখ প্রায় ঠিকরে বেরিয়ে আসার উপক্রম হল, ”কিই-ই! দিদি ওইসব ফোটো তুলবে? মাথাটা কি একেবারে খারাপ হয়ে গেল রে? তু-তুই ঠিক জানিস? এবার তো যেতেই লজ্জা করছে রে! না না, এ কিছুতেই হতে পারে না! এত বাড়াবাড়ি আমি কিছুতেই বরদাস্ত করব না।”
আরও প্রায় আধ ঘণ্টা বাদে মনীষা যখন ফোনটা রাখল, প্রদীপ তখন একমনে রবিবাসরীয় পড়ছে। একবার আলগা চোখাচোখি হতে প্রদীপ মৃদু গলা ঝেড়ে বলল, ”ইয়ে, বলছিলাম, দিদির যখন একবার শখ হয়েছে, তাঁর যা ইচ্ছে তাঁকে করতে দাও না। আফটার অল, তোমাদের জন্যই তো উনি জীবনের এতগুলো বছর এত কষ্ট করেছেন, তোমাদের মানুষ করেছেন, ভালো বিয়ে দিয়েছেন, আর তারপরে যদি……।”
মনীষা কর্কশ সরে গলা ঝামটাল, ”চুপ করো, বাজে বোকো না তো! ভালো বিয়ে দিয়েছেন, ইইইহ! কি ভালো বিয়ে আমার হয়েছে রে! বিয়ের আগে কত বড় কথা শুনলাম, অমুক জায়গায় জমি, তমুক জায়গায় পুকুর, সরকারি চাকরি, হুহ! নামেই তালপুকুর, এদিকে ঘটি তো দূর, একটা চামচও ডোবে না। তোমার ওই প্রাইমারি স্কুলের যা মাইনে, সেটা সবাই জানে। বিয়ে হয়ে ইস্তক দিঘা পুরী ছাড়া কোথাও গেলাম না, সারাদিন বাড়িতে খেটে মরছি। মেয়েটাকে একটা ভালো স্কুলে ভর্তি করতে পারব কিনা তাও জানি না। ভালো বিয়ে দিয়েছে!”
প্রদীপ মনীষার এই ভেঙিয়ে ভেঙিয়ে বিদ্রূপ করাতে চুপ করে গেল। মনীষা আজকাল খোঁটা দিয়ে ছাড়া কথা বলতে পারে না। প্রদীপ চাইলেই বলতে পারে, তোমার নিজের কি যোগ্যতা যে এর থেকেও ভালো বর পাবে? ওই তো দুবারে ঘষটে ঘষটে মাধ্যমিকটা উৎরেছ! কিন্তু প্রদীপ কিছু বলল না। কথায় কথা বাড়ে, তিক্ততাও। আর তাছাড়া ইদানীং মনীষা আর ছোটবোন মালবিকার মেজাজ আরো তুঙ্গে। ও চোখ নামিয়ে খবরের কাগজের দিকে তাকাল। মনীষার যে কেন এত রাগ হচ্ছে ও কিছুতেই বুঝতে পারছে না। অথচ এই মনীষাই ওকে বিয়ের পরে পরে গল্প করেছে, ওদের তিন বোনের বাবা-মা যখন একটা বাস অ্যাকসিডেন্টে মারা যায়, তখন বড়দিদি মানসীরই বয়স ষোলো, ওরা দুজন একদমই ছোট। সেই অবস্থা থেকে টিউশনি করে, সকালবেলা সবার রান্না করে স্কুলে পাঠিয়ে কিভাবে ওদের দুজনকে বড় করেছে মানসী। এই মনীষাই আগে বলতো, ”দিদি আমাদের মা-বাবা দুটোই প্রদীপ।” কিভাবে সরকারি অনুদানে নার্সিং পড়ার সময় হস্টেলে দেওয়া ডিম, পাউরুটি লুকিয়ে রেখে দিত দিদি, বাড়ি নিয়ে আসত ছোট দুটো বোনের জন্য, সেই গল্প করতে করতে মনীষার চোখের পাতা অনেকবার ভিজেছে। সেই মনীষাই এত পালটে গেল কি করে!
প্রদীপের মনে পড়ল, দিদি বিয়ের কথা বলতে এসে প্রদীপের বাবাকে বিনীতভাবে বলেছিলেন, ”আমি অনেক কষ্ট করেছি, কিন্তু আমার দুই বোনের গায়ে কোনো আঁচড় লাগতে দিইনি জেঠু। আমার মেজবোন মনি মানে মনীষার পড়াশুনোয় অতটা মাথা নেই, কিন্তু ওর মন খুব ভালো। আমি তো সারাদিন বাড়ি থাকি না, ওই সব সামলায়। ওর মতো লক্ষ্মী মেয়ে হয়না জেঠু।”
মনীষার গজগজানিতে প্রদীপ চমকে তাকাল। মনীষা নিজের মনে বকে চলেছে, ”হু! এই পঁয়ত্রিশ বছর বয়সে এসে ওনার ইচ্ছে হয়েছে কনে সাজবেন। ন্যাকামি দেখে আর বাঁচি না! ভালো কথায় বোঝাতে গেলাম দিদি এই বয়সে আর বিয়ে কোরো না, অনেক সমস্যা হবে, তো আমার কথা সহ্য হবে কেন। আবার বলে কিনা, আমি তো তোদের দুজনের সব দায়িত্ব পালন করেছি বল। তোরা সুখী হয়েছিস, নিজেদের মতো সংসার করছিস, আমার আজকাল খুব একা লাগে। আর প্রবলেম হলে হবে, সত্যেনের তো কোনো অসুবিধা নেই। ও বলেছে বিয়ের পর আমরা ওর লন্ডনের বাড়িতে চলে যাব। আর হ্যাঁ, এমনি রেজিস্ট্রি করে বিয়ে করলেও হতো, কিন্তু তুই আমার বোন, তোর কাছে বলতে লজ্জা নেই, ছোট থেকে একবার বেনারসি পরে সেজেগুজে বিয়ে করার খুব শখ রে আমার! ভগবান যখন এতদিন পরে সত্যেনকে পাইয়েই দিলেন, তাই ভাবলাম…! এএএহ! খুব শখ! প্রেম একেবারে উথলে উথলে পড়ছে এই বুড়ো বয়সে!”
প্রদীপ না বলে থাকতে পারল না, ”একজন মানুষ, যিনি তোমাদের জন্য তাঁর জীবনের অর্ধেকটা উৎসর্গ করলেন, এত স্নেহে ভালোবাসায় বড় করলেন, তিনি নিজে একটু সুখী হতে চান বলে তোমাদের এই রাগ? এই যে বলতে দিদি আমাদের মা, সব উবে গেল? ছি! তোমরা কি মানুষ?”
মনীষা আর পাশের ঘরে ঘুমনো রিম্পির তোয়াক্কা করলো না, বাজখাঁই স্বরে বলল, ”এই তুমি থামবে? না জেনে শুনে আজেবাজে বকবে না একদম। দিদি বিয়ে করবে তা নিয়ে আমার মতো না থাকলেও আমি মেনে নিয়েছিলাম, যাকগে দিদি যদি নিজে সুখী হয় হোক। হ্যাঁ আমার আর ছোটোর যেটা খটকা লেগেছিল, যে এতবড় নামকরা ডাক্তার, দেখতেও এত সুন্দর, সে হঠাৎ করে এত ভালো ভালো মেয়ে থাকতে দিদিকে বিয়ে করার জন্য পাগল হয়ে উঠবে কেন, এর পেছনে কোনো বদ মতলব নেই তো? যাকগে সেও না হয় মেনে নিলাম। কিন্তু দিদি কিরকম নির্লজ্জের মতো আমাকে আর ছোটকে ফোন করে বলছে যে মায়ের সব গয়নাই তো তোদের দুজনকে দিয়েছি শুধু মান্তাসা আর হাতপদ্মটা আমায় দিস! এ কি বেহায়াপনা! পঁয়ত্রিশ বছরের বুড়ো কনে, কোথায় চুপি চুপি কালীঘাটে গিয়ে বা রেজিস্ট্রি করে বিয়ে সারবে, তা নয়, লোক হাসিয়ে মান্তাসা হাতপদ্ম পরে বিয়ে করবে? বেহায়াপনার একটা সীমা আছে!”
প্রদীপ মনে মনে হাসল। মনীষা আর মালবিকার রাগটা কোন জায়গায় ও খুব ভালো করেই এখন বুঝতে পারছে। নিম্নমধ্যবিত্ত পরিবার, ওদের দুমবোনেরও বিয়ে হয়েছে অতিসাধারণ বাড়িতে। ও নিজে একজন প্রাইমারি স্কুলের মাস্টার আর মালবিকার বরের ছোট স্টেশনারি দোকান। সেখানে বলা নেই কওয়া নেই, দুম করে এই বয়সে দিদির জন্য এত ভালো একজন পাত্র ঠিক হলে সেটা হজম করাটা সত্যিই কঠিন। দিদি হোক বা যেই হোক, হিংসা সব দিকেই সমান। ড. সত্যেন গাঙ্গুলিকে প্রদীপ চেনে। অতবড় ডাক্তার হলেও খুব ভালো মানুষ, বহুদিন বিদেশে ছিলেন, গত এক বছর ধরে দিদি আর উনি একই হসপিটালে আছেন, সেই সূত্রে আলাপ। রামকৃষ্ণ মিশনের ছাত্র ছিলেন, এতদিন স্বেচ্ছায় বিয়ে করেননি, চ্যারিটি, হোম, এসব নিয়েই থাকতেন। দিদিকে ওঁর পছন্দ হয়েছে। হতেই পারে। দিদিও একজন ভালো মনের মানুষ। কিন্তু যাদের তিনি মানুষ করলেন, তারা ভালো মনের কি? এতদিন হয়ে গেল সংসার করছে মনীষার সাথে, মনীষার বদমেজাজ, পরশ্রীকাতরতা আর ঈর্ষা ছাড়া কিসের নমুনা পেয়েছে প্রদীপ?
প্রদীপ একটু কাশল, ”তোমাদের রাগটা কোন জায়গায়? দিদির এত ভালো বিয়ে হচ্ছে বলে, নাকি তোমাদের গয়না চেয়েছেন বলে?” উত্তরের অপেক্ষা না করেই প্রদীপ বলল, ”আর একটা কথা, সব গয়না তো চানওনি। তোমাদের মায়ের সব গয়নাই যে তোমাদের দুই বোনকে দিদি দিয়েছেন শুধু তাই নয়, নিজেও বিয়ের জোগাড়ের পাশাপাশি গয়না গড়িয়ে দিয়েছেন তোমাদের। সেসব তো কিছু চাননি উনি! চেয়েছেন কি? শুধু তোমার মান্তাসা আর মালবিকার হাতপদ্মটাই চেয়েছেন ওই দুটো ওনার নাম করে তোমাদের মা বানিয়েছিলেন বলে। খুব অন্যায় করেছেন?”
মনীষা চেঁচাল, ”এই বয়সে এমন ধিঙ্গিপনা দেখে লোকে তো আমাদের গায়ে থুতু দেবে, আমরা কি করব তখন? উনি তো বিশাল ফ্ল্যাটে বরের সঙ্গে থাকবেন, লোকজনের সঙ্গে সদ্ভাব তো আমাদেরকেই রেখে চলতে হবে? আর হিংসে? এতবড় কথা বলতে পারলে তুমি? দিয়ে আসিনি আমি মান্তাসাটা? বাকিগুলো নিজেই বলল ইমিটেশন পরবে, বললে ওইগুলোও মুখে ছুড়ে দিয়ে আসতাম!”
প্রদীপ মাথা নীচু করে ওর বহুদিনের অভ্যেসমতো দরকারি খবরগুলো কাঁচি দিয়ে কাটছিল, কি একটা উত্তর দিতে মুখ তুলে তাকিয়ে ও বরফ হয়ে গেল। মনীষা বসে আছে সোফায়, দরজার দিকে উল্টো মুখ করে। ওর ঠিক পেছনে, দিদি! হাতে একটা ব্যাগ, কখন এসেছেন?
ওর মুখ সাদা হয়ে গেল, মনীষাকে ও থামাতে গেল, কিন্তু মনীষা ওকে পাত্তাই দিল না, ”হু! এত শখ যখন করুক না বিয়ে। কার মনে কি আছে কে জানে? দেখবে হয়তো বিয়ের পর গিয়ে লন্ডনের বাড়ির কাজের লোক বানিয়ে রেখে দিয়েছে, আর ওখানে বউ-বাচ্চা সব রয়েছে। তখন বুঝবে ঠ্যালা! বুড়ো বয়সে কচি সাজার শখ বেরিয়ে যাবে! সেদিন ঝুমু পর্যন্ত ফোন করে জিগ্যেস করছিল, হ্যাঁ রে মানসীদি নাকি পার্লারে গিয়েছিল ব্রাইডাল প্যাকেজ বুক করতে? আমি লজ্জায় মুখ লুকোবো কোথায় তাই ভাবছিলাম। বুড়োবয়সে ভীমরতি!…” বলতে বলতে প্রদীপের হতভম্ব মুখটা দেখে মনীষা থমকে ওর চাউনি বরাবর পেছনে তাকাল। মনীষা চমকে উঠে উঠে দাঁড়াল, ”দি-দিদি! তুই! কখন এসেছিস? আসলে আমি…!”
মানসী বাঁ হাতটা সামান্য তুলে চুপ করতে বললেন। চোখদুটো অস্বাভাবিক লাল হয়ে জলে টলমল করছে, যেকোনো মুহূর্তে বৃষ্টি হয়ে নামবে। অস্ফুটে বললেন, ”রিম্পির জন্য একটা ফ্রক এনেছিলাম!”
প্রায় দিন পনেরো বাদে ড. সত্যেন গাঙ্গুলি আর তাঁর রেজিস্ট্রি করে বিয়ে করা স্ত্রী মানসী যখন দমদম এয়ারপোর্টের লাউঞ্জে ঢুকছিলেন, প্রদীপের হাতে মানসী একটা ছোট বাক্স দিলেন। বললেন, ”ভালো থেকো প্রদীপ। রিম্পিকে ভালো মানুষ করো।”
সেদিনের পর বিয়েটা আনুষ্ঠানিকভাবে আর হয়নি। ক্যাটারারের লোক, ডেকোরেটররা একটু ঝামেলা করার চেষ্টা করছিল, ড. গাঙ্গুলি তাদের টাকাপয়সা মিটিয়ে দিয়েছিলেন। প্রদীপ তারপর বার দুয়েক বোঝাতে গিয়েছিল দিদিকে। মানসী কোনো কথা বলেননি।
এয়ারপোর্ট থেকে বেরিয়ে বাসে উঠে প্রদীপ বাক্সটা খুলল, পুরনো দিনের একটা মান্তাসা, সঙ্গে একটা ছোট্ট চিরকুট। ভাল থাকিস বোন।
**********
আচমকা খাটের পাশের টিপয়টায় রাখা মোবাইলটা বেজে উঠতেই মনীষা প্রায় হিস্টিরিয়া রুগির মতো ধরফড়িয়ে উঠে ফোনটা ছোঁ মেরে তুলে নিল, এক সেকেন্ডেরও কম সময়ের মধ্যে রিসিভ করে আড়চোখে পাশে অনেক কষ্টে ঘুমপাড়ানো মেয়ের দিকে তাকিয়ে চাপাস্বরে বলল, ”একটু ধর ছোট।”
ডাইনিং-এ এসে স্বাভাবিক গলায় মনীষা বলল, ”হ্যাঁ বল। আরে রিম্পিকে সবে অনেক কষ্টে ঘুম পাড়িয়েছি, এখন যদি আবার উঠে পড়ে, তাহলেই আমার সব কাজের দফারফা!”
ওপাশ থেকে মালবিকা বলল, ”বুঝেছি। আমি একবার ভাবলাম যে জামাইবাবুর ফোনে করি তারপর ভাবলাম জামাইবাবু যদি বাজারে যান? তাই তোকেই করলাম।” একমুহূর্তের জন্য দম নিয়ে আবার বলল, ”আর এদিকে এখানে যা নাটক হচ্ছে শুধু কাজ কেন, ঘুম খিদে সবকিছুরই এবার দফারফা হবে ছোড়দি!”
মনীষা প্রদীপের দিকে তাকাল। রোববারের দুপুর। খাওয়াদাওয়া সেরে প্রদীপ একরাশ খবরের কাগজ নিয়ে ডাইনিং-এর মাঝখানে উবু হয়ে বসেছে। এই গরমেও কাগজগুলো উড়ে যাবে বলে ফ্যান চালায়নি। এই এক স্বভাব মানুষটার, ছুটির দিন অন্তত দশখানা কাগজ আগাগোড়া খুঁটিয়ে না পড়লে প্রদীপের তৃপ্তি হয় না। মনীষার গা জ্বলে যায়। এই তো একটা ছুটির দিন, একটু গল্প করতেও তো ইচ্ছে করে? কিংবা একসাথে একটা সিনেমা দেখা বা টুকটাক ঘুরতে যাওয়া?
নিজের মনে গজগজ করতে করতে খটাস করে ফ্যানের সুইচটা অন করে সোফায় এসে জাঁকিয়ে বসল মনীষা, ”কেন রে, আবার কি নাটক শুরু হল?”
কাগজগুলো এই হঠাৎ হাওয়ায় হু হু করে উড়তে শুরু করে দিল ঘরময়। প্রদীপ আহত চোখে একবার তাকাতেই মনীষা চোখ দিয়ে প্রায় ভস্ম করার মতো ভঙ্গি করল। ওদিকে মালবিকা কাঁদোকাঁদো হয়ে বলে চলেছে, ”শোন, আমি আজ গেছিলাম। একে মান্তাসা আর হাতপদ্মতে হচ্ছে না, এবার বলছে প্রি-ওয়েডিং করবে। ডাক্তারের নাকি খুব ইচ্ছে। তুই ভাব একবার ছোড়দি! লোকে তো এবার আমাদের দিকে আঙুল তুলে প্যাঁক দেবে রে! রাস্তায় বেরনোই তো দুষ্কর হয়ে উঠবে দেখছি! তুই তো তবু দূরে থাকিস বেঁচে গেছিস, আমি কি করব বল তো? এক পাড়ায় বিয়ে হয়ে আরেক জ্বালা দেখছি!”
একদিকে প্রদীপের খচরমচর করে কাগজগুলো জোগাড় করার শব্দ, তার সাথে ফ্যানের আওয়াজে মনীষা ভালোমতো শুনতে পাচ্ছিল না, তার ওপর মালবিকার এই নাকি সুরে প্যানপ্যানানিতে বিরক্ত হয়ে ও একটা মৃদু ধমক দিল, ”আআআহ ছোট! ঠিক করে বলবি কি হয়েছে? প্রি-ওয়েডিংটা আবার কি জিনিস?”
মালবিকা ছোড়দির এই অবিশ্বাস্য অজ্ঞতায় কিছুটা ক্ষুণ্ণ হয়ে বলল, ”তুইও না ছোড়দি, সত্যি! প্রি-ওয়েডিং জানিস না? আজকাল খুব উঠেছে। বিয়ের আগে কোনো সুন্দর জায়গায় গিয়ে বেশ রোম্যান্টিক পোজে ফোটো তোলাটাকেই বলে প্রি-ওয়েডিং। আজকাল খুব উঠেছে। আরে দেখলি না বকুপিসির ছেলের বিয়ের অ্যালবামে?”
মনীষা বলল, ”ওহ, সেই মাঝগঙ্গায় নৌকার ওপর, ভিক্টোরিয়ার সামনে তোলা সিনেমার পোজে ছবিগুলো?”
মালবিকা বলল, ”ইয়েস। ওটাকেই বলে প্রি-ওয়েডিং। আর দিদি সেটাও করবে বলছে।”
মনীষার চোখ প্রায় ঠিকরে বেরিয়ে আসার উপক্রম হল, ”কিই-ই! দিদি ওইসব ফোটো তুলবে? মাথাটা কি একেবারে খারাপ হয়ে গেল রে? তু-তুই ঠিক জানিস? এবার তো যেতেই লজ্জা করছে রে! না না, এ কিছুতেই হতে পারে না! এত বাড়াবাড়ি আমি কিছুতেই বরদাস্ত করব না।”
আরও প্রায় আধ ঘণ্টা বাদে মনীষা যখন ফোনটা রাখল, প্রদীপ তখন একমনে রবিবাসরীয় পড়ছে। একবার আলগা চোখাচোখি হতে প্রদীপ মৃদু গলা ঝেড়ে বলল, ”ইয়ে, বলছিলাম, দিদির যখন একবার শখ হয়েছে, তাঁর যা ইচ্ছে তাঁকে করতে দাও না। আফটার অল, তোমাদের জন্যই তো উনি জীবনের এতগুলো বছর এত কষ্ট করেছেন, তোমাদের মানুষ করেছেন, ভালো বিয়ে দিয়েছেন, আর তারপরে যদি……।”
মনীষা কর্কশ সরে গলা ঝামটাল, ”চুপ করো, বাজে বোকো না তো! ভালো বিয়ে দিয়েছেন, ইইইহ! কি ভালো বিয়ে আমার হয়েছে রে! বিয়ের আগে কত বড় কথা শুনলাম, অমুক জায়গায় জমি, তমুক জায়গায় পুকুর, সরকারি চাকরি, হুহ! নামেই তালপুকুর, এদিকে ঘটি তো দূর, একটা চামচও ডোবে না। তোমার ওই প্রাইমারি স্কুলের যা মাইনে, সেটা সবাই জানে। বিয়ে হয়ে ইস্তক দিঘা পুরী ছাড়া কোথাও গেলাম না, সারাদিন বাড়িতে খেটে মরছি। মেয়েটাকে একটা ভালো স্কুলে ভর্তি করতে পারব কিনা তাও জানি না। ভালো বিয়ে দিয়েছে!”
প্রদীপ মনীষার এই ভেঙিয়ে ভেঙিয়ে বিদ্রূপ করাতে চুপ করে গেল। মনীষা আজকাল খোঁটা দিয়ে ছাড়া কথা বলতে পারে না। প্রদীপ চাইলেই বলতে পারে, তোমার নিজের কি যোগ্যতা যে এর থেকেও ভালো বর পাবে? ওই তো দুবারে ঘষটে ঘষটে মাধ্যমিকটা উৎরেছ! কিন্তু প্রদীপ কিছু বলল না। কথায় কথা বাড়ে, তিক্ততাও। আর তাছাড়া ইদানীং মনীষা আর ছোটবোন মালবিকার মেজাজ আরো তুঙ্গে। ও চোখ নামিয়ে খবরের কাগজের দিকে তাকাল। মনীষার যে কেন এত রাগ হচ্ছে ও কিছুতেই বুঝতে পারছে না। অথচ এই মনীষাই ওকে বিয়ের পরে পরে গল্প করেছে, ওদের তিন বোনের বাবা-মা যখন একটা বাস অ্যাকসিডেন্টে মারা যায়, তখন বড়দিদি মানসীরই বয়স ষোলো, ওরা দুজন একদমই ছোট। সেই অবস্থা থেকে টিউশনি করে, সকালবেলা সবার রান্না করে স্কুলে পাঠিয়ে কিভাবে ওদের দুজনকে বড় করেছে মানসী। এই মনীষাই আগে বলতো, ”দিদি আমাদের মা-বাবা দুটোই প্রদীপ।” কিভাবে সরকারি অনুদানে নার্সিং পড়ার সময় হস্টেলে দেওয়া ডিম, পাউরুটি লুকিয়ে রেখে দিত দিদি, বাড়ি নিয়ে আসত ছোট দুটো বোনের জন্য, সেই গল্প করতে করতে মনীষার চোখের পাতা অনেকবার ভিজেছে। সেই মনীষাই এত পালটে গেল কি করে!
প্রদীপের মনে পড়ল, দিদি বিয়ের কথা বলতে এসে প্রদীপের বাবাকে বিনীতভাবে বলেছিলেন, ”আমি অনেক কষ্ট করেছি, কিন্তু আমার দুই বোনের গায়ে কোনো আঁচড় লাগতে দিইনি জেঠু। আমার মেজবোন মনি মানে মনীষার পড়াশুনোয় অতটা মাথা নেই, কিন্তু ওর মন খুব ভালো। আমি তো সারাদিন বাড়ি থাকি না, ওই সব সামলায়। ওর মতো লক্ষ্মী মেয়ে হয়না জেঠু।”
মনীষার গজগজানিতে প্রদীপ চমকে তাকাল। মনীষা নিজের মনে বকে চলেছে, ”হু! এই পঁয়ত্রিশ বছর বয়সে এসে ওনার ইচ্ছে হয়েছে কনে সাজবেন। ন্যাকামি দেখে আর বাঁচি না! ভালো কথায় বোঝাতে গেলাম দিদি এই বয়সে আর বিয়ে কোরো না, অনেক সমস্যা হবে, তো আমার কথা সহ্য হবে কেন। আবার বলে কিনা, আমি তো তোদের দুজনের সব দায়িত্ব পালন করেছি বল। তোরা সুখী হয়েছিস, নিজেদের মতো সংসার করছিস, আমার আজকাল খুব একা লাগে। আর প্রবলেম হলে হবে, সত্যেনের তো কোনো অসুবিধা নেই। ও বলেছে বিয়ের পর আমরা ওর লন্ডনের বাড়িতে চলে যাব। আর হ্যাঁ, এমনি রেজিস্ট্রি করে বিয়ে করলেও হতো, কিন্তু তুই আমার বোন, তোর কাছে বলতে লজ্জা নেই, ছোট থেকে একবার বেনারসি পরে সেজেগুজে বিয়ে করার খুব শখ রে আমার! ভগবান যখন এতদিন পরে সত্যেনকে পাইয়েই দিলেন, তাই ভাবলাম…! এএএহ! খুব শখ! প্রেম একেবারে উথলে উথলে পড়ছে এই বুড়ো বয়সে!”
প্রদীপ না বলে থাকতে পারল না, ”একজন মানুষ, যিনি তোমাদের জন্য তাঁর জীবনের অর্ধেকটা উৎসর্গ করলেন, এত স্নেহে ভালোবাসায় বড় করলেন, তিনি নিজে একটু সুখী হতে চান বলে তোমাদের এই রাগ? এই যে বলতে দিদি আমাদের মা, সব উবে গেল? ছি! তোমরা কি মানুষ?”
মনীষা আর পাশের ঘরে ঘুমনো রিম্পির তোয়াক্কা করলো না, বাজখাঁই স্বরে বলল, ”এই তুমি থামবে? না জেনে শুনে আজেবাজে বকবে না একদম। দিদি বিয়ে করবে তা নিয়ে আমার মতো না থাকলেও আমি মেনে নিয়েছিলাম, যাকগে দিদি যদি নিজে সুখী হয় হোক। হ্যাঁ আমার আর ছোটোর যেটা খটকা লেগেছিল, যে এতবড় নামকরা ডাক্তার, দেখতেও এত সুন্দর, সে হঠাৎ করে এত ভালো ভালো মেয়ে থাকতে দিদিকে বিয়ে করার জন্য পাগল হয়ে উঠবে কেন, এর পেছনে কোনো বদ মতলব নেই তো? যাকগে সেও না হয় মেনে নিলাম। কিন্তু দিদি কিরকম নির্লজ্জের মতো আমাকে আর ছোটকে ফোন করে বলছে যে মায়ের সব গয়নাই তো তোদের দুজনকে দিয়েছি শুধু মান্তাসা আর হাতপদ্মটা আমায় দিস! এ কি বেহায়াপনা! পঁয়ত্রিশ বছরের বুড়ো কনে, কোথায় চুপি চুপি কালীঘাটে গিয়ে বা রেজিস্ট্রি করে বিয়ে সারবে, তা নয়, লোক হাসিয়ে মান্তাসা হাতপদ্ম পরে বিয়ে করবে? বেহায়াপনার একটা সীমা আছে!”
প্রদীপ মনে মনে হাসল। মনীষা আর মালবিকার রাগটা কোন জায়গায় ও খুব ভালো করেই এখন বুঝতে পারছে। নিম্নমধ্যবিত্ত পরিবার, ওদের দুমবোনেরও বিয়ে হয়েছে অতিসাধারণ বাড়িতে। ও নিজে একজন প্রাইমারি স্কুলের মাস্টার আর মালবিকার বরের ছোট স্টেশনারি দোকান। সেখানে বলা নেই কওয়া নেই, দুম করে এই বয়সে দিদির জন্য এত ভালো একজন পাত্র ঠিক হলে সেটা হজম করাটা সত্যিই কঠিন। দিদি হোক বা যেই হোক, হিংসা সব দিকেই সমান। ড. সত্যেন গাঙ্গুলিকে প্রদীপ চেনে। অতবড় ডাক্তার হলেও খুব ভালো মানুষ, বহুদিন বিদেশে ছিলেন, গত এক বছর ধরে দিদি আর উনি একই হসপিটালে আছেন, সেই সূত্রে আলাপ। রামকৃষ্ণ মিশনের ছাত্র ছিলেন, এতদিন স্বেচ্ছায় বিয়ে করেননি, চ্যারিটি, হোম, এসব নিয়েই থাকতেন। দিদিকে ওঁর পছন্দ হয়েছে। হতেই পারে। দিদিও একজন ভালো মনের মানুষ। কিন্তু যাদের তিনি মানুষ করলেন, তারা ভালো মনের কি? এতদিন হয়ে গেল সংসার করছে মনীষার সাথে, মনীষার বদমেজাজ, পরশ্রীকাতরতা আর ঈর্ষা ছাড়া কিসের নমুনা পেয়েছে প্রদীপ?
প্রদীপ একটু কাশল, ”তোমাদের রাগটা কোন জায়গায়? দিদির এত ভালো বিয়ে হচ্ছে বলে, নাকি তোমাদের গয়না চেয়েছেন বলে?” উত্তরের অপেক্ষা না করেই প্রদীপ বলল, ”আর একটা কথা, সব গয়না তো চানওনি। তোমাদের মায়ের সব গয়নাই যে তোমাদের দুই বোনকে দিদি দিয়েছেন শুধু তাই নয়, নিজেও বিয়ের জোগাড়ের পাশাপাশি গয়না গড়িয়ে দিয়েছেন তোমাদের। সেসব তো কিছু চাননি উনি! চেয়েছেন কি? শুধু তোমার মান্তাসা আর মালবিকার হাতপদ্মটাই চেয়েছেন ওই দুটো ওনার নাম করে তোমাদের মা বানিয়েছিলেন বলে। খুব অন্যায় করেছেন?”
মনীষা চেঁচাল, ”এই বয়সে এমন ধিঙ্গিপনা দেখে লোকে তো আমাদের গায়ে থুতু দেবে, আমরা কি করব তখন? উনি তো বিশাল ফ্ল্যাটে বরের সঙ্গে থাকবেন, লোকজনের সঙ্গে সদ্ভাব তো আমাদেরকেই রেখে চলতে হবে? আর হিংসে? এতবড় কথা বলতে পারলে তুমি? দিয়ে আসিনি আমি মান্তাসাটা? বাকিগুলো নিজেই বলল ইমিটেশন পরবে, বললে ওইগুলোও মুখে ছুড়ে দিয়ে আসতাম!”
প্রদীপ মাথা নীচু করে ওর বহুদিনের অভ্যেসমতো দরকারি খবরগুলো কাঁচি দিয়ে কাটছিল, কি একটা উত্তর দিতে মুখ তুলে তাকিয়ে ও বরফ হয়ে গেল। মনীষা বসে আছে সোফায়, দরজার দিকে উল্টো মুখ করে। ওর ঠিক পেছনে, দিদি! হাতে একটা ব্যাগ, কখন এসেছেন?
ওর মুখ সাদা হয়ে গেল, মনীষাকে ও থামাতে গেল, কিন্তু মনীষা ওকে পাত্তাই দিল না, ”হু! এত শখ যখন করুক না বিয়ে। কার মনে কি আছে কে জানে? দেখবে হয়তো বিয়ের পর গিয়ে লন্ডনের বাড়ির কাজের লোক বানিয়ে রেখে দিয়েছে, আর ওখানে বউ-বাচ্চা সব রয়েছে। তখন বুঝবে ঠ্যালা! বুড়ো বয়সে কচি সাজার শখ বেরিয়ে যাবে! সেদিন ঝুমু পর্যন্ত ফোন করে জিগ্যেস করছিল, হ্যাঁ রে মানসীদি নাকি পার্লারে গিয়েছিল ব্রাইডাল প্যাকেজ বুক করতে? আমি লজ্জায় মুখ লুকোবো কোথায় তাই ভাবছিলাম। বুড়োবয়সে ভীমরতি!…” বলতে বলতে প্রদীপের হতভম্ব মুখটা দেখে মনীষা থমকে ওর চাউনি বরাবর পেছনে তাকাল। মনীষা চমকে উঠে উঠে দাঁড়াল, ”দি-দিদি! তুই! কখন এসেছিস? আসলে আমি…!”
মানসী বাঁ হাতটা সামান্য তুলে চুপ করতে বললেন। চোখদুটো অস্বাভাবিক লাল হয়ে জলে টলমল করছে, যেকোনো মুহূর্তে বৃষ্টি হয়ে নামবে। অস্ফুটে বললেন, ”রিম্পির জন্য একটা ফ্রক এনেছিলাম!”
প্রায় দিন পনেরো বাদে ড. সত্যেন গাঙ্গুলি আর তাঁর রেজিস্ট্রি করে বিয়ে করা স্ত্রী মানসী যখন দমদম এয়ারপোর্টের লাউঞ্জে ঢুকছিলেন, প্রদীপের হাতে মানসী একটা ছোট বাক্স দিলেন। বললেন, ”ভালো থেকো প্রদীপ। রিম্পিকে ভালো মানুষ করো।”
সেদিনের পর বিয়েটা আনুষ্ঠানিকভাবে আর হয়নি। ক্যাটারারের লোক, ডেকোরেটররা একটু ঝামেলা করার চেষ্টা করছিল, ড. গাঙ্গুলি তাদের টাকাপয়সা মিটিয়ে দিয়েছিলেন। প্রদীপ তারপর বার দুয়েক বোঝাতে গিয়েছিল দিদিকে। মানসী কোনো কথা বলেননি।
এয়ারপোর্ট থেকে বেরিয়ে বাসে উঠে প্রদীপ বাক্সটা খুলল, পুরনো দিনের একটা মান্তাসা, সঙ্গে একটা ছোট্ট চিরকুট। ভাল থাকিস বোন।
**********
হাওড়া থেকে বর্ধমান কর্ড লাইনে ছোট্ট একটা স্টেশন পড়ে, মধুসূদনপুর। খুবই অকিঞ্চিতকর অঞ্চল, আগে অজ পাড়াগাঁ-ই বলা চলত, এখানকার মানুষজন বেশিরভাগই চাষবাস করে জীবন কাটায়, বড়জোর দশ পনেরোজন ট্রেন ধরে চাকরি করতে যায় রোজ। তবে ইদানীং গ্লোবালাইজেশনের দৌলতে কোন গ্রামই তো আর সেই সবুজ শ্যামল জসীম উদ্দিনের কবিতায় পড়া গ্রাম টাইপের নেই, একটু হলেও শহুরে ছোঁয়া লেগেছে সব জায়গাতেই। মধুসূদনপুরেও তাই। এখানে ছেলেছোকরাদের হাতে এখন টুকটাক মোবাইল, ছোট্ট একফালি বাজারে আলু-পটল -ঝিঙের পাশেই মাথাচাড়া দিয়ে উঠেছে হাল আমলের কম্পিউটার গেমের দোকান। একটা সরকারি ব্যাঙ্কের ছোট ব্র্যাঞ্চও খুলেছে বাজার চত্বরে বেশ কয়েক মাস হল।
তো, এই বাজার চত্বরেই আমাদের দোলগোবিন্দবাবুর সিডির দোকান ‘ছবিঘর’। দোলগোবিন্দবাবু মধুসূদনপুরের বহুকালের বাসিন্দা নন, আগে থাকতেন এখান থেকে আরও কয়েকটা স্টেশন পেরিয়ে নবগ্রাম বলে একটা জায়গায়। ওখানে কি করতেন ঠিক জানা যায় না, তবে বিয়ে-থা করেননি, ঝাড়া হাত-পা মানুষ। বয়স পঞ্চাশের ওপারেই হবে, মোটাসোটা তেল চুকচুকে গড়ন। এই মধুসূদনপুরে ছিল ওনার মামার বাড়ি। মামা-মামি দুজনেই ছিলেন নিঃসন্তান, তাঁরা মারা যাওয়ার আগে তাঁদের সামান্য যেটুকু গচ্ছিত টাকা আর ছোট্ট একতলা বাড়িটা বছরকয়েক আগে তাঁদের একমাত্র ভাগনাকে দিয়ে যেতে নবগ্রামের মায়া কাটিয়ে দোলগোবিন্দবাবু এখানেই থিতু হয়েছেন। এখানকার মানুষজনের সাথে বিশেষ মেলামেশা করেননা বটে, তবে দশবছর আগে এই বাড়িতে জাঁকিয়ে বসে মামার জমানো টাকা দিয়ে যখন একদম বাজারের মুখে এই দোকানঘরটা ভাড়া নিয়ে দোলগোবিন্দবাবু সিনেমার সিডির দোকান করলেন, তখন অনেকেই তাঁর ব্যবসাবুদ্ধির প্রশংসা করেছিল।
মধুসূদনপুরে টিভির কেবিল কানেকশন থাকলেও তা একদমই পরিষ্কার নয়, আর বেশি চ্যানেলও আসে না। তাই দোলগোবিন্দবাবুর সিডির ব্যবসা হু-হু করে চলতে শুরু করেছিল। এখানকার মানুষজন বড় সরল, শহুরে প্যাঁচপোঁচ নেই বললেই চলে। সারাদিনের খাটুনির পর বাড়িতে এসে নিজেদের মনোমতো সিনেমা দেখার লোভে বেশ কয়েক মাস ধরে পয়সা জমিয়ে সিডি প্লেয়ার কিনে ফেলার লোক তাই ভালোই বাড়ছিল ক্রমাগত। তার ওপর বেশিরভাগ বয়স্ক মানুষজন যাঁদের অবসর সময় কাটতেই চায় না, তাঁরা তাঁদের মনোমতো পুরনো আমলের কানন দেবী, প্রমথেশ বড়ুয়ার সিনেমার সিডি কিনে নিয়ে গিয়ে বাড়িতে মনের সুখে দেখতে শুরু করেছিলেন। দোলগোবিন্দবাবুও তাই সুযোগ বুঝে বাড়ির দোতলার গাঁথনি শুরু করে দিয়েছিলেন। সকাল থেকে সন্ধে দোকানেই কেটে যায়, তারপর বাড়ি ফিরে পুরনো দিনের সিনেমাগুলোই ঘুরিয়ে ফিরিয়ে দেখা, ব্যাস।
কিন্তু ‘ছবিঘর’-এর যেদিন বারোবছর পূর্ণ হল, জুলাই মাসের সেই বৃষ্টির দুপুরে দোলগোবিন্দবাবুকে দেখা গেল গোমড়া মুখে দোকানে তার চেয়ারে গালে হাত দিয়ে বসে থাকতে। বাইরে অঝোরে বৃষ্টি, আকাশের কালো মেঘ মুহুর্মুহু গজরাচ্ছে। একটু আগেই দুপুরের খাওয়া শেষ করেছেন। আগে পাশেই একটা পাইস হোটেলে খাওয়াটা সেরে নিতেন, কিন্তু বছরপাঁচেক হল নতুন ছেলেটাকে রাখার পর সে-ই দুজনের জন্য বাড়ি থেকে খাবার নিয়ে আসে।
দোলগোবিন্দবাবু আনমনে তাঁর একমাত্র কর্মচারীর দিকে তাকালেন। রমেন একমনে কালকের নতুন স্টকের সিডিগুলো ক্যাটালগে লিখছে, একটা করে কপি কম্পিউটারে চালিয়ে টেস্ট করছে, আবার এনলিস্ট করছে। দোলগোবিন্দবাবু একদৃষ্টিতে সেদিকে চেয়ে থেকে নিজের মনেই একটা দীর্ঘশ্বাস ফেললেন। নাহ ছেলেটা বড় ভালো। বয়স এখনো পঁচিশ পেরোয়নি। ওর মা দোলগোবিন্দবাবুর বাড়িতে কিছুকাল ঠিকে ঝির কাজ করত। মাঝে দোকানের বিক্রি এত বেড়ে গিয়েছিল যে দোলগোবিন্দবাবু একা মাল নিয়ে আসা আর দোকান চালানো একসাথে সামলাতে পারছিলেন না, তাই ওকে রেখেছেন। আর সত্যি বলতে কি, ছেলেটা এসে দোকানের কাজ করার ধরনটাই বদলে দিয়েছে। আগে দোলগোবিন্দবাবু ব্যবসা মানে বুঝতেন সাপ্লায়ারের কাছ থেকে সিডি আনা, সেগুলো পাইল আপ করে রেখে বিক্রি করা। কোনো কাস্টমার এসে সিডি খারাপের কমপ্লেন করলে মান্ধাতা যুগের সেকেন্ড হ্যান্ড সিডি প্লেয়ারটায় বড়জোর একবার চালিয়ে দেখা।
কিন্তু রমেন এসে বোঝাল ওইসব সাবেক আমলের দোকানদারি আর চলে না বাজারে। দোকানের গেট-আপ সুন্দর করতে হবে আর সব ধরনের কাস্টমারের পছন্দ অনুযায়ী সিডি আনাতে হবে, শুধু দোলগোবিন্দবাবুর নিজের বা কয়েকটা বুড়ো কাস্টোমারের মর্জিমাফিক নয়। তাই ইংলিশ, হিন্দি থেকে শুরু করে নতুন বাংলা সিনেমা, সব ধরনের ফিল্মের সিডি আনতে লাগল দোকানে। শুধু তাই নয়, সিডিগুলোকে এরকমভাবে ফেলে রাখলে হিসেবের গরমিল হতে পারে, তাই সেগুলোকে সময়মতো টেস্ট করে তার রেজিস্টার মেইন্টেন করাটাও রমেনই শুরু করেছে। বারো ক্লাস ফেল হলে কি হবে, ছেলেটার বুদ্ধি আছে আর কাজে উৎসাহও আছে খুব।
রমেন কখন পাশে এসে দাঁড়িয়েছে দোলগোবিন্দবাবু টেরই পাননি, হুঁশ ফিরল রমেনের কথায়, ”এরকম আনমনা হয়ে কি ভাবছ জ্যাঠা? কি হয়েছে?”
দোলগোবিন্দবাবু মৃদু মাথা নাড়লেন। কি আর বলবেন! ছেলেটা এত কাজ করেও যদি শোনে দোলগোবিন্দবাবু ওকে এই মাসটা গেলেই ছাড়িয়ে দেবেন, সে-ই বা কি ভাববে! কিন্তু দোলগোবিন্দবাবুরও তো আর কোনো উপায় নেই। একে তো সামনের ব্যাঙ্ক থেকে লোন নিয়ে রমেনের উৎসাহে কম্পিউটার কিনলেন, দোকানটাকে একটু মাজাঘষা করলেন, তার ওপর গোদের ওপর বিষফোঁড়া হয়ে দাঁড়িয়েছে মধুসূদনপুরে হঠাৎ নতুন ইন্টারনেট কানেকশনের রমরমা। নাহ! রমেন ছেলেটা করিৎকর্মা হলেও দোকানের পক্ষে পয়া নয় মোটেই।
এতকাল এখানে কম্পিউটারের আগমন ঘটলেও ইন্টারনেট ছিল না, কারণ তিনটে গ্রাম পেরিয়ে যে টেলিফোন এক্সচেঞ্জ, তাদের এতদূর নেট কানেকশন আসে না। কিন্তু ইদানীং ভোদাফোন, এয়ারটেলের হঠাৎ সস্তায় নেট কানেশনের অফার আসতে দোলগোবিন্দবাবুর দোকানের ব্যবসা সাঙ্ঘাতিকভাবে মার খেতে শুরু করেছে। মানুষজন যদি বাড়ি বসে পঞ্চাশ টাকা খরচ করে নেট প্যাক রিচার্জ করে অনলাইনে সিনেমা দেখতে পারে, তবে একটা সিনেমার সিডি তারা দোকান থেকে খরচ করে কিনবে কেন! গত দু-মাসে সর্বসাকুল্যে হাজার টাকারও বিক্রি হয়নি।
যুগের নিয়মেই একের পর এক জিনিস মার্কেট থেকে অবসোলেট হয়ে যায়, আগে ভিসিআর এর যুগ ছিল, তারপর এল সিডি। সেও শেষের পথে। দোলগোবিন্দবাবু একা মানুষ, দোকান না চললেও খুব একটা চিন্তা করতেন না, তাঁর একার ঠিকই চলে যাবে, কিন্তু ঝোঁকে পড়ে ব্যাঙ্কের যে লোনটা নিয়ে ফেলেছেন, সেটা শোধ করবেন কি করে এভাবে চললে! এর মধ্যেই ব্যাঙ্কের ম্যানেজার সুকুমারবাবু তিনদিন তাগাদা দিয়ে ফোন করেছেন। তাঁর নেওয়া লোন ওভারডিউ হয়ে গেছে বেশ কয়েকমাস হল। সে ম্যানেজারের আপন দাদা আবার পুলিশের নাকি দুঁদে বড়কর্তা, এসব ভেবে ভেবে রাতে আর ঘুম হয় না দোলগোবিন্দবাবুর।
দোলগোবিন্দবাবু ব্যাপারটা রমেনকে বলতে যাচ্ছিলেন, এমন সময় কাছাকাছি কড়কড়াৎ শব্দে কোথাও ভীষণ জোরে বাজ পড়ল। বিদ্যুতের ঝলকানিতে দোলগোবিন্দবাবু দেখলেন তাঁর দোকানের সামনের রাস্তা দিয়ে বাজারের কিছু চেনা ছেলেপিলে বিপ্লব মজুমদারের বডি নিয়ে যাচ্ছে সৎকারের জন্য। বিপ্লব মজুমদার দোলগোবিন্দবাবুর প্রতিবেশী, আজ সকালেই মারা গেছেন। এতক্ষণ বাদে সব মিটল বোধ হয়!
দোলগোবিন্দবাবু বল হরি, হরি বোল শুনতে শুনতে বিপ্লব মজুমদারের স্বর্গত আত্মার প্রতি কপালে হাত জড়ো করে নমস্কার করলেন। আহা, লোকটা অনেক টাকার ব্যবসা দিয়েছে তাঁকে! বুড়ো বয়সে কথা বলার লোক পেত না, বাড়ির লোক সিডি প্লেয়ারের সামনে বসিয়ে দিয়েছিল। টুকটুক করে লাঠি নিয়ে আসত দোকানে, আর হাজারো সিডি নিয়ে যেত! দোলগোবিন্দবাবু মুখে আফসোসের চুকচুক আওয়াজ করলেন। এই মন্দাতে এত ভালো কাস্টোমারটাও চলে গেল!
রমেনকে এই মন্দার ব্যাপারটা খুলে বলতেই হল। একটু আভাস তো আগে থেকে দিয়ে রাখতে হবে বেচারাকে, নাহলে মাসের শেষে দুম করে ছাঁটাই হলে আরও কষ্ট পাবে যে!
রমেন সব শুনেটুনে গালে হাত দিয়ে বসল, ”হুম, ব্যাপারটা আমিও লক্ষ করেছি বটে, বুঝলে জ্যাঠা! এই শালা ইন্টারনেটের জন্য কেউ আর সিডি কিনছেই না মাইরি!”
দোলগোবিন্দবাবু কাঁদোকাঁদো হয়ে বললেন, ”তবে তুইই বল! তার ওপর আগে আমার মেন কাস্টোমার বেস বলতে ছিল এই তল্লাটের সব বুড়োগুলো। কেউ ইস্কুলের চাকরি থেকে রিটায়ার করেছে, কেউ আবার পোস্ট অফিস। রোজ অন্তত কুড়ি-পঁচিশটা সেল তো হতই ওদের দিয়ে। তা সেই বুড়োগুলোও লাইন দিয়ে সব মরতে লেগেছে, এগুলো সব আমার বিরুদ্ধে চক্রান্ত বুঝলি তো? নিজেরাও ওপরে যাবে, আমার দোকানটাকেও লাটে তুলবে!”
রমেন চিন্তান্বিত গলায় বলল, ”সেটাই তো! ছেলেছোকরাগুলো নেট থেকে সিনেমা দেখলেও বুড়োগুলো তো আর সেটা পারবে না! কিন্তু এ যেন একের পর এক মরছে!”
দোলগোবিন্দবাবু আরো উত্তেজিত হয়ে কি বলতে যাচ্ছিলেন, হঠাৎ রমেন হাত নেড়ে থামিয়ে দিয়ে বলল, ”কিন্তু জ্যাঠা, তুমি কিন্তু এই মরে যাওয়া বুড়োগুলোর থেকেই প্রচুর টাকা ঝাড়তে পারো মাইরি!”
দোলগোবিন্দবাবু থমকে গেলেন। অন্যসময় হলে রমেনের এই কথায় কথায় মাইরি বলার বদভ্যাসটায় এক দাবড়া দিতেন, কিন্তু এখন বললেন, ”মানে! মরে গেছে, তার কাছ থেকে আবার কি করে টাকা পাবো! সে কি স্বর্গে গিয়ে সিনেমা দেখবে নাকি! কিসব আবোল-তাবোল বকছিস বল তো!”
ততক্ষণে রমেনের চোখ উত্তেজনায় জ্বলজ্বল করছে, ”আলবাত পাবে। তার বাড়ির লোকই দেবে! ভালো করে শোন জ্যাঠা, সলিড একটা আইডিয়া এসেছে মাথায়!”
*
বর্ষাকালের সেই দুপুরে দোলগোবিন্দবাবু আর রমেনের কথোপকথনের পর প্রায় একবছর কেটে গেছে। দোলগোবিন্দবাবুর ব্যবসা যে আগের থেকে প্রায় চতুর্গুণ ফুলেফেঁপে উঠেছে, তা দোকানের দিকে তাকালেই বোঝা যায়। খদ্দেরের দেখা তেমন না মিললেও হাল ফ্যাশানের রট আয়রনের অফিস ফার্নিচার বসানো হয়েছে, তৈরি হয়েছে সিডি রাখার রকমারি তাক। দোলগোবিন্দবাবু এখন আর সামনের চেয়ারে বসেন না, তাঁর ছোট্ট প্রাইভেট কেবিন দোকানের ভেতরদিকটায়।
সামনে কর্পোরেট স্টাইলের ডেস্কে বসে রমেন, সামনের কম্পিউটারে সে সদাই ব্যস্ত। মডার্ন স্টাইলে ছবিঘরে এখন কম্পিউটারে জেনারেটেড ইনভয়েস আর ক্যাশমেমো দেওয়া হয়। এমনকি ওয়ার্যা র‌্যান্টি কার্ডও দেওয়া হয় প্রিন্টেড। রমেন হাতে লেখা বিল পছন্দ করে না। ওতে নাকি দোকানের মান থাকেনা। ব্যাঙ্কের সেই লোন কবেই শোধ হয়ে গেছে, বরং নতুন ওভারড্রাফট নিয়ে কেনা হয়েছে আরও দুটো কম্পিউটার।
ফেব্রুয়ারি মাস। হাল্কা শীতের পড়ন্ত দুপুরে দোলগোবিন্দবাবু তাঁর কেবিনে পুরনো একটা মুভিতে মগ্ন আর রমেন ঝড়ের গতিতে কম্পিউটারে টাইপ করছিল। সে ম্যানেজার হলেও ইচ্ছে করেই দোকানে আর কোনো কর্মচারী রাখেনি। শুধু কর্মঠ বলেই নয়, আরো একটা গূঢ় কারণ আছে।
পাশ থেকে চায়ের কাপে আলগা চুমুক দিয়ে রমেন চিঠি টাইপ করা শুরু করল,
প্রবাল সেনগুপ্ত,
৩৪, বসুনগর
হাওড়া।
মাননীয়া শ্রীমতী বীথি সেনগুপ্ত,
প্রথমেই জানাই আমরা আন্তরিকভাবে দুঃখিত এইরকম অসময়ে আপনাকে বিরক্ত করার জন্য, কিন্তু পেশাগত কারণেই আমরা অত্যন্ত নিরুপায়।
আপনার পরলোকগত স্বামীকে আমরা গত বেশ কয়েক বছর ধরে তাঁর চাহিদামতো অসংখ্য ইরোটিক মুভির সিডি যথাযথভাবে বিক্রি করতে পেরে আমরা অত্যন্ত তৃপ্ত। উনি ছিলেন প্রকৃত অর্থেই একজন ভদ্রলোক। গত ২৩ তারিখ উনি কিছু সিডি আমাদের দোকান থেকে কিনে নিয়ে যান, যেগুলোর দাম তিনি পরে মেটাবেন বলেছিলেন, সেই বিলটি আমাদের ইনভয়েস সহ আপনাকে এই চিঠির সঙ্গে আমরা পাঠাচ্ছি।
আপনাকে এটাও জানাতে চাই যে, এই ধরনের মুভির সিডিগুলি কিন্তু অত্যন্ত দুর্লভ আর অধিকাংশই ভারতে নিষিদ্ধ, তাই দুর্মূল্যও বটে। তাই আশা রাখি যথাযথ গোপনীয়তার সঙ্গেই আপনি আপনার স্বামীর এই বিশাল নিষিদ্ধ মুভির কালেকশনকে যত্নে রাখবেন। যাতে আমাদের পরবর্তী স্টেপ না নিতে হয় তাই আমাদের এই বিলটি আপনাকে যথাসম্ভব দ্রুত মিটিয়ে দেবার অনুরোধ জানাই। আমাদের ব্যাঙ্ক অ্যাকাউন্ট নম্বর সঙ্গে দেওয়া হল।
মুভিগুলি হল :
সেক্স মেশিন – ৫৬০ টাকা
হার্ডকোর ন্যটি সিস্টার্স – ১২৫৪ টাকা
পিজ্জা ডেলিভারি বয় – ৯৯৯ টাকা
ব্যাড গার্লস – ৮২০ টাকা
মোট — ১০৫২০ টাকা।।
ধন্যবাদান্তে
দোলগোবিন্দ বটব্যাল
প্রোপ্রাইটর, ছবিঘর।
রমেশ টাইপ করা শেষ করে প্রিন্ট নিতে নিতে খেয়াল করল পাশে এসে দোলগোবিন্দবাবু কখন দাঁড়িয়েছেন।
দোলগোবিন্দবাবু বললেন, ”হ্যাঁ রে, একে কি চিনিস তুই?”
রমেন তাচ্ছিল্যভরে খামে চিঠি মুড়তে মুড়তে বলল, ”ধুস! চেনা মালগুলোকে তো আগেই ঝেড়েমুছে সাফ করে নিয়েছি। নতুন আর পাবো কোথায়! আর এ তো কলকাতার দিকের মাল!”
দোলগোবিন্দবাবু আঁতকে উঠে বললেন, ”সেকি! তবে ওর বর সত্যিই মরেছে কিনা জানলি কি করে! আর কলকাতা থেকে এতদুরে কিনতে আসবেই বা কেন সে!”
রমেন উঠে দাঁড়িয়ে বলল, ”ওফ জ্যাঠা! অ্যাদ্দিনে এই চিনলে আমায়? এই বুড়োটা মুধুসূদনপুরে প্রায়ই তাস খেলতে আসতো। আরে ক্যুরিয়ার সার্ভিসের পল্টু আছে না? ওর সাথে সব ফিট করা আছে, বলিনি তোমায়? ওর নেটওয়ার্ক একদম সলিড! বাড়িতে কম্পিউটার করত, এমন বুড়ো আশপাশে মরলেই খবর দিয়ে যায়। আর দেবে নাই বা কেন, কম বখশিস দিই নাকি! আর তাছাড়া…!” রমেন মোবাইলে খুটখাট করতে করতে বলল, ”এ এমন কেস জ্যাঠা, বুড়োর বউ তো দূর, ছেলেপুলেরাও লজ্জায় কিস্যু করতে পারবে না, জানাজানি হবার ভয়ে, তাই সুড়সুড় করে বিল মিটিয়ে দেবে বুঝলে!’
দোলগোবিন্দবাবু নিশ্বাস ফেলেন। কথাটা ভুল কিছু নয়। এই কয়েক বছরের মধ্যে রমেন নয়নয় করে লাখপাঁচেক টাকা কামিয়ে ফেলেছে এই ধান্দা করে। শুরুটা করেছিলো বিপ্লব মজুমদারকে দিয়ে। বুড়োর নামে ৬০০০ টাকার ঐ সব সিনেমার বিল পাঠাতেই বুড়োর বড়ছেলে পরের দিনই বিগলিতভাবে দিয়ে গেল, সঙ্গে আবার পঞ্চাশ টাকা এক্সট্রা যাতে এই খবরটা পাঁচকান না হয়। বাবার বুড়োবয়সের কেচ্ছা কে-ই বা পাঁচকান করতে চায়! তারপর একে একে, নতুনপল্লির সাধন চক্কোত্তি, পূর্বপাড়ার বিশ্বেশ্বর সমাদ্দার, পারুল কাননের মাধব নন্দী সবার বাড়িতেই বিল গেল।
প্রথম প্রথম দোলগোবিন্দবাবু ভয়ে কাঁটা হয়ে থাকলেও এখন বুঝেছেন যে, এ এমন একটা ব্যাপার যে স্ত্রী তো বুঝবেই না, আর ছেলেপুলেরা বুঝলেও লজ্জায় টুঁ শব্দটি না করে টাকা দিয়ে নিঃশব্দে কাজটা মিটিয়ে ফেলতে চাইবে, তাই জানাজানি হবারও কোনো ভয় নেই।
কিন্তু রমেন ব্যাটা ইদানীং বড্ড বাড়াবাড়ি করছে। অচেনা অজানা সদ্য সদ্য মরে যাওয়া লোকজনের বাড়ি ব্লু ফিল্মের সিডির মোটা বিল পাঠিয়ে দিচ্ছে। দোলগোবিন্দবাবু মাথা নাড়েন, এত লোভ কি ভালো? কিন্তু রমেনের মতো তিনি নিজেও তো লোভ সংবরণ করতে পারছেন না। যেজন্য কাজটা শুরু, সে লোন কবেই চুকেবুকে গেছে, তবু নতুন জিনিসের আকর্ষণে আরও জড়িয়ে পড়ছেন ক্রমশ।
বীথি সেনগুপ্তর বাড়ি থেকে সেবার কড়কড়ে দশ হাজার টাকা লাভ হতে মনের আনন্দে দোলগোবিন্দবাবু রমেন আর ওর মা-কে নিয়ে দিনসাতেকের জন্য পুরী ঘুরে এলেন। নাহ, ক্যাপিটাল ভালোই জমেছে, এবার দোকানটাকে সত্যি সত্যি এক্সপ্যান্ড করতে হবে, ক-দিন ধরেই ভাবছেন, একটা জেরক্স মেশিন কিনবেন, তাতে আয় বাড়বে। আর এখন এরকমভাবে টাকা পাওয়ার পদ্ধতিটা খুব একটা খারাপও লাগে না দোলগোবিন্দবাবুর, কারুর ক্ষতি তো হচ্ছে না এতে!
পুরী থেকে ঘুরে আসার দু-দিন বাদে একদিন বিকেলবেলা দোলগোবিন্দবাবু সামনের ডেস্কে বসেছিলেন। রমেন আধঘণ্টার জন্য কোথায় বেরিয়েছে। দোলগোবিন্দবাবু অলসভঙ্গিতে আনন্দবাজার পড়ছিলেন। রমেনের মতো তাঁরও অভ্যেস হয়ে গেছে আগে ওবিচুয়ারির পেজ ওল্টানো, কোন মালদার পার্টি কোথায় মারা গেছে, সে সম্পর্কে ভালো খোঁজ পাওয়া যায়। শ্রাদ্ধশান্তির খবর পড়তে পড়তে আড়চোখে একবার বোল্ড ফ্রেন্ডশিপগুলোর দিকেও তাকাচ্ছিলেন। রমেনের আনা ওইসব সিডিতে যে বিদেশি মেয়েগুলোকে দেখেন, এরাও কি এমনই হবে? উত্তেজনায় দোলগোবিন্দবাবুর চোখ চকচক করে উঠল। টাকার তো অভাব নেই, একবার ট্রাই মারতে দোষ কি?
ঠিক এই সময় দোকানের দরজা খুলে ঢুকলেন একজন মধ্যবয়স্ক ভদ্রলোক। দোহারা পেটানো চেহারা অথচ একটা সৌম্য ভাব আছে, চোখে সোনালি ফ্রেমের চশমা। ইতস্ততভাবে বললেন, ”আচ্ছা, দোলগোবিন্দ বটব্যাল আছেন?”
দোলগোবিন্দবাবু ভ্রূ কুঁচকে বললেন, ”হ্যাঁ আমিই, বলুন?”
ভদ্রলোক বললেন, ”আপনিই কি প্রোপ্রাইটর?”
ইতিমধ্যে রমেন কখন এসে পড়েছে, এহেন প্রশ্নে সে বেশ মেজাজ দেখিয়ে বলল, ”আরে কি দরকার বলুন না! কিসের সিডি কিনবেন বলুন?”
ভদ্রলোক ধীরে ধীরে মাথা নেড়ে বললেন, ”না, আমি কিছু কিনতে আসিনি। দোলগোবিন্দবাবু, আপনার সঙ্গে আমার কিছু কথা ছিল।”
রমেনকে তেমন পাত্তা না দেওয়ায় সে বোধ হয় আরও চটে গেল, বলল, ”আরে মশাই, আমি এই দোকানের ম্যানেজার। বলুন না কি দরকার!”
ভদ্রলোক এবার পকেট থেকে একটা কাগজ বের করে বললেন, ”গতকাল আমরা আপনাদের এই বিলটা ক্যুরিয়ার মারফত পাই।”
রমেন একঝলক চোখ বুলিয়ে নিল। হুম, আশিস সরকার। মনে পড়েছে। একে সে আগের সপ্তাতেই চিঠি পাঠিয়েছিল। পল্টু কোত্থেকে খোঁজ পেয়েছিল কে জানে! যূর মনে পড়ছে বেলুড়ে বাড়ি। ও স্মার্টলি বলল, ”ওহ, হ্যাঁ বলুন। হ্যাঁ উনি মারা যাওয়ার কয়েকদিন আগেই এসে ওই মুভিগুলো কিনে নিয়ে গিয়েছিলেন। সেদিন সঙ্গে অত টাকা ছিল না তাই… আর আমাদের উনি অনেকদিনের কাস্টোমার তো তাই আমরা…!”
ভদ্রলোক এবার ভারি অবাক হয়ে বললেন, ”আপনাদের কোথাও ভুল হচ্ছে মনে হয়! বাবা এদিকে কোনোদিনও আসেনইনি। আর এগুলো ওঁর পক্ষে কেনা সম্ভব নয়।”
রমেন এবার মাছি তাড়াবার ভঙ্গিতে বুক ফুলিয়ে বলল, ”আরে মশাই, এসব ব্যানড পর্নোগ্রাফিক সিডি শুধু এতল্লাটে আমাদের দোকানেই পাওয়া যায়, অনেকেই লুকিয়ে চুরিয়ে কিনতে আসেন। আর আ-আপনার বাবা, মানে, ইয়ে কি বলে আশিসবাবু তো প্রায়ই আসতেন, সে কি আর আপনাদের বলেকয়ে আসবেন? অনেক দূর দূর থেকে আমাদের দোকানে কাস্টমার আসে, বুঝলেন? হে হে!”
ভদ্রলোক এবারও বেশ অবাক হয়েই বললেন, ”আপনারা অন্য কারুর সঙ্গে আমার বাবাকে গুলিয়ে ফেলছেন না তো? কারণ আমার বাবার পক্ষে এগুলো কেনা কোনোমতেই সম্ভব নয়!”
রমেন এবার খিঁচিয়ে উঠল, ”ধুর মশাই, ফালতু ক্যাঁচরা করছেন তো তখন থেকে! বলছি, আপনার বাবাই কিনেছেন!”
ভদ্রলোক এবার বাইরে কাউকে ডাকলেন, ”ভাই, ভেতরে আয়।”
পর্দা সরিয়ে যিনি ঢুকলেন, তাঁকে দেখে দোলগোবিন্দবাবু এবার ভ্যাবাচ্যাকা খেয়ে উঠে দাঁড়ালেন। এখানকার ব্যাঙ্কের ব্রাঞ্চ ম্যানেজার সুকুমারবাবু।
সুকুমারবাবু বললেন, ”দোলগোবিন্দবাবু, আমি ইচ্ছে করেই ঢুকছিলাম না ভেতরে। ইনি আমার দাদা, লালবাজারে আছেন।”
দোলগোবিন্দবাবুর মুখটা ভয়ে এইটুকু হয়ে গেছে, তার মধ্যেই তুতলে কোনোমতে কিছু বলার চেষ্টা করলেন, কিন্তু পুলিশ ভদ্রলোক তাঁকে থামিয়ে দিয়ে রমেনের দিকে তাকিয়ে বললেন, ”এসব সিডি তো ব্যানড, সেজন্য তো আপনারা অ্যারেস্টেড হবেনই, আর দু-নম্বর হল, এগুলো কি শুধু অডিও পর্ণোগ্রাফি?”
রমেনের মুখ শুকিয়ে আমসি হয়ে গেছে, তবু তার মধ্যেই ও শেষ খড়কুটো ধরার চেষ্টা করতে করতে বলল, ”কে-কেন স্যার?”
সুকুমারবাবুই দাদার হয়ে উত্তরটা দিলেন, ”কারণ আমার বাবা অন্ধ ছিলেন। প্রায় পনেরো বছর আগে একটা অ্যাক্সিডেন্টে ওনার দুটো চোখই নষ্ট হয়ে যায়! তো তর্কের খাতিরে যদি মেনেও নিই যে লুকিয়ে এই দোকান থেকে উনি ওগুলো নিয়ে যেতেন, কিন্তু উনি এই সিডিগুলো নিয়ে কি করবেন বলতে পারেন?”
তারও আধঘণ্টা বাদে যখন পুলিশের ভ্যানে দোলগোবিন্দবাবু আর রমেনকে তোলা হচ্ছিল, তখন রুমালে মুখ লুকোতে লুকোতে দোলগোবিন্দবাবু ভাবছিলেন, একেই বলে লোভে পাপ আর পাপে মৃত্যু! অন্যকে ব্ল্যাকমেল করতে গিয়ে নিজেই ব্ল্যাকমেলড হয়ে গেলেন।
**********
হাওড়া থেকে বর্ধমান কর্ড লাইনে ছোট্ট একটা স্টেশন পড়ে, মধুসূদনপুর। খুবই অকিঞ্চিতকর অঞ্চল, আগে অজ পাড়াগাঁ-ই বলা চলত, এখানকার মানুষজন বেশিরভাগই চাষবাস করে জীবন কাটায়, বড়জোর দশ পনেরোজন ট্রেন ধরে চাকরি করতে যায় রোজ। তবে ইদানীং গ্লোবালাইজেশনের দৌলতে কোন গ্রামই তো আর সেই সবুজ শ্যামল জসীম উদ্দিনের কবিতায় পড়া গ্রাম টাইপের নেই, একটু হলেও শহুরে ছোঁয়া লেগেছে সব জায়গাতেই। মধুসূদনপুরেও তাই। এখানে ছেলেছোকরাদের হাতে এখন টুকটাক মোবাইল, ছোট্ট একফালি বাজারে আলু-পটল -ঝিঙের পাশেই মাথাচাড়া দিয়ে উঠেছে হাল আমলের কম্পিউটার গেমের দোকান। একটা সরকারি ব্যাঙ্কের ছোট ব্র্যাঞ্চও খুলেছে বাজার চত্বরে বেশ কয়েক মাস হল।
তো, এই বাজার চত্বরেই আমাদের দোলগোবিন্দবাবুর সিডির দোকান ‘ছবিঘর’। দোলগোবিন্দবাবু মধুসূদনপুরের বহুকালের বাসিন্দা নন, আগে থাকতেন এখান থেকে আরও কয়েকটা স্টেশন পেরিয়ে নবগ্রাম বলে একটা জায়গায়। ওখানে কি করতেন ঠিক জানা যায় না, তবে বিয়ে-থা করেননি, ঝাড়া হাত-পা মানুষ। বয়স পঞ্চাশের ওপারেই হবে, মোটাসোটা তেল চুকচুকে গড়ন। এই মধুসূদনপুরে ছিল ওনার মামার বাড়ি। মামা-মামি দুজনেই ছিলেন নিঃসন্তান, তাঁরা মারা যাওয়ার আগে তাঁদের সামান্য যেটুকু গচ্ছিত টাকা আর ছোট্ট একতলা বাড়িটা বছরকয়েক আগে তাঁদের একমাত্র ভাগনাকে দিয়ে যেতে নবগ্রামের মায়া কাটিয়ে দোলগোবিন্দবাবু এখানেই থিতু হয়েছেন। এখানকার মানুষজনের সাথে বিশেষ মেলামেশা করেননা বটে, তবে দশবছর আগে এই বাড়িতে জাঁকিয়ে বসে মামার জমানো টাকা দিয়ে যখন একদম বাজারের মুখে এই দোকানঘরটা ভাড়া নিয়ে দোলগোবিন্দবাবু সিনেমার সিডির দোকান করলেন, তখন অনেকেই তাঁর ব্যবসাবুদ্ধির প্রশংসা করেছিল।
মধুসূদনপুরে টিভির কেবিল কানেকশন থাকলেও তা একদমই পরিষ্কার নয়, আর বেশি চ্যানেলও আসে না। তাই দোলগোবিন্দবাবুর সিডির ব্যবসা হু-হু করে চলতে শুরু করেছিল। এখানকার মানুষজন বড় সরল, শহুরে প্যাঁচপোঁচ নেই বললেই চলে। সারাদিনের খাটুনির পর বাড়িতে এসে নিজেদের মনোমতো সিনেমা দেখার লোভে বেশ কয়েক মাস ধরে পয়সা জমিয়ে সিডি প্লেয়ার কিনে ফেলার লোক তাই ভালোই বাড়ছিল ক্রমাগত। তার ওপর বেশিরভাগ বয়স্ক মানুষজন যাঁদের অবসর সময় কাটতেই চায় না, তাঁরা তাঁদের মনোমতো পুরনো আমলের কানন দেবী, প্রমথেশ বড়ুয়ার সিনেমার সিডি কিনে নিয়ে গিয়ে বাড়িতে মনের সুখে দেখতে শুরু করেছিলেন। দোলগোবিন্দবাবুও তাই সুযোগ বুঝে বাড়ির দোতলার গাঁথনি শুরু করে দিয়েছিলেন। সকাল থেকে সন্ধে দোকানেই কেটে যায়, তারপর বাড়ি ফিরে পুরনো দিনের সিনেমাগুলোই ঘুরিয়ে ফিরিয়ে দেখা, ব্যাস।
কিন্তু ‘ছবিঘর’-এর যেদিন বারোবছর পূর্ণ হল, জুলাই মাসের সেই বৃষ্টির দুপুরে দোলগোবিন্দবাবুকে দেখা গেল গোমড়া মুখে দোকানে তার চেয়ারে গালে হাত দিয়ে বসে থাকতে। বাইরে অঝোরে বৃষ্টি, আকাশের কালো মেঘ মুহুর্মুহু গজরাচ্ছে। একটু আগেই দুপুরের খাওয়া শেষ করেছেন। আগে পাশেই একটা পাইস হোটেলে খাওয়াটা সেরে নিতেন, কিন্তু বছরপাঁচেক হল নতুন ছেলেটাকে রাখার পর সে-ই দুজনের জন্য বাড়ি থেকে খাবার নিয়ে আসে।
দোলগোবিন্দবাবু আনমনে তাঁর একমাত্র কর্মচারীর দিকে তাকালেন। রমেন একমনে কালকের নতুন স্টকের সিডিগুলো ক্যাটালগে লিখছে, একটা করে কপি কম্পিউটারে চালিয়ে টেস্ট করছে, আবার এনলিস্ট করছে। দোলগোবিন্দবাবু একদৃষ্টিতে সেদিকে চেয়ে থেকে নিজের মনেই একটা দীর্ঘশ্বাস ফেললেন। নাহ ছেলেটা বড় ভালো। বয়স এখনো পঁচিশ পেরোয়নি। ওর মা দোলগোবিন্দবাবুর বাড়িতে কিছুকাল ঠিকে ঝির কাজ করত। মাঝে দোকানের বিক্রি এত বেড়ে গিয়েছিল যে দোলগোবিন্দবাবু একা মাল নিয়ে আসা আর দোকান চালানো একসাথে সামলাতে পারছিলেন না, তাই ওকে রেখেছেন। আর সত্যি বলতে কি, ছেলেটা এসে দোকানের কাজ করার ধরনটাই বদলে দিয়েছে। আগে দোলগোবিন্দবাবু ব্যবসা মানে বুঝতেন সাপ্লায়ারের কাছ থেকে সিডি আনা, সেগুলো পাইল আপ করে রেখে বিক্রি করা। কোনো কাস্টমার এসে সিডি খারাপের কমপ্লেন করলে মান্ধাতা যুগের সেকেন্ড হ্যান্ড সিডি প্লেয়ারটায় বড়জোর একবার চালিয়ে দেখা।
কিন্তু রমেন এসে বোঝাল ওইসব সাবেক আমলের দোকানদারি আর চলে না বাজারে। দোকানের গেট-আপ সুন্দর করতে হবে আর সব ধরনের কাস্টমারের পছন্দ অনুযায়ী সিডি আনাতে হবে, শুধু দোলগোবিন্দবাবুর নিজের বা কয়েকটা বুড়ো কাস্টোমারের মর্জিমাফিক নয়। তাই ইংলিশ, হিন্দি থেকে শুরু করে নতুন বাংলা সিনেমা, সব ধরনের ফিল্মের সিডি আনতে লাগল দোকানে। শুধু তাই নয়, সিডিগুলোকে এরকমভাবে ফেলে রাখলে হিসেবের গরমিল হতে পারে, তাই সেগুলোকে সময়মতো টেস্ট করে তার রেজিস্টার মেইন্টেন করাটাও রমেনই শুরু করেছে। বারো ক্লাস ফেল হলে কি হবে, ছেলেটার বুদ্ধি আছে আর কাজে উৎসাহও আছে খুব।
রমেন কখন পাশে এসে দাঁড়িয়েছে দোলগোবিন্দবাবু টেরই পাননি, হুঁশ ফিরল রমেনের কথায়, ”এরকম আনমনা হয়ে কি ভাবছ জ্যাঠা? কি হয়েছে?”
দোলগোবিন্দবাবু মৃদু মাথা নাড়লেন। কি আর বলবেন! ছেলেটা এত কাজ করেও যদি শোনে দোলগোবিন্দবাবু ওকে এই মাসটা গেলেই ছাড়িয়ে দেবেন, সে-ই বা কি ভাববে! কিন্তু দোলগোবিন্দবাবুরও তো আর কোনো উপায় নেই। একে তো সামনের ব্যাঙ্ক থেকে লোন নিয়ে রমেনের উৎসাহে কম্পিউটার কিনলেন, দোকানটাকে একটু মাজাঘষা করলেন, তার ওপর গোদের ওপর বিষফোঁড়া হয়ে দাঁড়িয়েছে মধুসূদনপুরে হঠাৎ নতুন ইন্টারনেট কানেকশনের রমরমা। নাহ! রমেন ছেলেটা করিৎকর্মা হলেও দোকানের পক্ষে পয়া নয় মোটেই।
এতকাল এখানে কম্পিউটারের আগমন ঘটলেও ইন্টারনেট ছিল না, কারণ তিনটে গ্রাম পেরিয়ে যে টেলিফোন এক্সচেঞ্জ, তাদের এতদূর নেট কানেকশন আসে না। কিন্তু ইদানীং ভোদাফোন, এয়ারটেলের হঠাৎ সস্তায় নেট কানেশনের অফার আসতে দোলগোবিন্দবাবুর দোকানের ব্যবসা সাঙ্ঘাতিকভাবে মার খেতে শুরু করেছে। মানুষজন যদি বাড়ি বসে পঞ্চাশ টাকা খরচ করে নেট প্যাক রিচার্জ করে অনলাইনে সিনেমা দেখতে পারে, তবে একটা সিনেমার সিডি তারা দোকান থেকে খরচ করে কিনবে কেন! গত দু-মাসে সর্বসাকুল্যে হাজার টাকারও বিক্রি হয়নি।
যুগের নিয়মেই একের পর এক জিনিস মার্কেট থেকে অবসোলেট হয়ে যায়, আগে ভিসিআর এর যুগ ছিল, তারপর এল সিডি। সেও শেষের পথে। দোলগোবিন্দবাবু একা মানুষ, দোকান না চললেও খুব একটা চিন্তা করতেন না, তাঁর একার ঠিকই চলে যাবে, কিন্তু ঝোঁকে পড়ে ব্যাঙ্কের যে লোনটা নিয়ে ফেলেছেন, সেটা শোধ করবেন কি করে এভাবে চললে! এর মধ্যেই ব্যাঙ্কের ম্যানেজার সুকুমারবাবু তিনদিন তাগাদা দিয়ে ফোন করেছেন। তাঁর নেওয়া লোন ওভারডিউ হয়ে গেছে বেশ কয়েকমাস হল। সে ম্যানেজারের আপন দাদা আবার পুলিশের নাকি দুঁদে বড়কর্তা, এসব ভেবে ভেবে রাতে আর ঘুম হয় না দোলগোবিন্দবাবুর।
দোলগোবিন্দবাবু ব্যাপারটা রমেনকে বলতে যাচ্ছিলেন, এমন সময় কাছাকাছি কড়কড়াৎ শব্দে কোথাও ভীষণ জোরে বাজ পড়ল। বিদ্যুতের ঝলকানিতে দোলগোবিন্দবাবু দেখলেন তাঁর দোকানের সামনের রাস্তা দিয়ে বাজারের কিছু চেনা ছেলেপিলে বিপ্লব মজুমদারের বডি নিয়ে যাচ্ছে সৎকারের জন্য। বিপ্লব মজুমদার দোলগোবিন্দবাবুর প্রতিবেশী, আজ সকালেই মারা গেছেন। এতক্ষণ বাদে সব মিটল বোধ হয়!
দোলগোবিন্দবাবু বল হরি, হরি বোল শুনতে শুনতে বিপ্লব মজুমদারের স্বর্গত আত্মার প্রতি কপালে হাত জড়ো করে নমস্কার করলেন। আহা, লোকটা অনেক টাকার ব্যবসা দিয়েছে তাঁকে! বুড়ো বয়সে কথা বলার লোক পেত না, বাড়ির লোক সিডি প্লেয়ারের সামনে বসিয়ে দিয়েছিল। টুকটুক করে লাঠি নিয়ে আসত দোকানে, আর হাজারো সিডি নিয়ে যেত! দোলগোবিন্দবাবু মুখে আফসোসের চুকচুক আওয়াজ করলেন। এই মন্দাতে এত ভালো কাস্টোমারটাও চলে গেল!
রমেনকে এই মন্দার ব্যাপারটা খুলে বলতেই হল। একটু আভাস তো আগে থেকে দিয়ে রাখতে হবে বেচারাকে, নাহলে মাসের শেষে দুম করে ছাঁটাই হলে আরও কষ্ট পাবে যে!
রমেন সব শুনেটুনে গালে হাত দিয়ে বসল, ”হুম, ব্যাপারটা আমিও লক্ষ করেছি বটে, বুঝলে জ্যাঠা! এই শালা ইন্টারনেটের জন্য কেউ আর সিডি কিনছেই না মাইরি!”
দোলগোবিন্দবাবু কাঁদোকাঁদো হয়ে বললেন, ”তবে তুইই বল! তার ওপর আগে আমার মেন কাস্টোমার বেস বলতে ছিল এই তল্লাটের সব বুড়োগুলো। কেউ ইস্কুলের চাকরি থেকে রিটায়ার করেছে, কেউ আবার পোস্ট অফিস। রোজ অন্তত কুড়ি-পঁচিশটা সেল তো হতই ওদের দিয়ে। তা সেই বুড়োগুলোও লাইন দিয়ে সব মরতে লেগেছে, এগুলো সব আমার বিরুদ্ধে চক্রান্ত বুঝলি তো? নিজেরাও ওপরে যাবে, আমার দোকানটাকেও লাটে তুলবে!”
রমেন চিন্তান্বিত গলায় বলল, ”সেটাই তো! ছেলেছোকরাগুলো নেট থেকে সিনেমা দেখলেও বুড়োগুলো তো আর সেটা পারবে না! কিন্তু এ যেন একের পর এক মরছে!”
দোলগোবিন্দবাবু আরো উত্তেজিত হয়ে কি বলতে যাচ্ছিলেন, হঠাৎ রমেন হাত নেড়ে থামিয়ে দিয়ে বলল, ”কিন্তু জ্যাঠা, তুমি কিন্তু এই মরে যাওয়া বুড়োগুলোর থেকেই প্রচুর টাকা ঝাড়তে পারো মাইরি!”
দোলগোবিন্দবাবু থমকে গেলেন। অন্যসময় হলে রমেনের এই কথায় কথায় মাইরি বলার বদভ্যাসটায় এক দাবড়া দিতেন, কিন্তু এখন বললেন, ”মানে! মরে গেছে, তার কাছ থেকে আবার কি করে টাকা পাবো! সে কি স্বর্গে গিয়ে সিনেমা দেখবে নাকি! কিসব আবোল-তাবোল বকছিস বল তো!”
ততক্ষণে রমেনের চোখ উত্তেজনায় জ্বলজ্বল করছে, ”আলবাত পাবে। তার বাড়ির লোকই দেবে! ভালো করে শোন জ্যাঠা, সলিড একটা আইডিয়া এসেছে মাথায়!”
*
বর্ষাকালের সেই দুপুরে দোলগোবিন্দবাবু আর রমেনের কথোপকথনের পর প্রায় একবছর কেটে গেছে। দোলগোবিন্দবাবুর ব্যবসা যে আগের থেকে প্রায় চতুর্গুণ ফুলেফেঁপে উঠেছে, তা দোকানের দিকে তাকালেই বোঝা যায়। খদ্দেরের দেখা তেমন না মিললেও হাল ফ্যাশানের রট আয়রনের অফিস ফার্নিচার বসানো হয়েছে, তৈরি হয়েছে সিডি রাখার রকমারি তাক। দোলগোবিন্দবাবু এখন আর সামনের চেয়ারে বসেন না, তাঁর ছোট্ট প্রাইভেট কেবিন দোকানের ভেতরদিকটায়।
সামনে কর্পোরেট স্টাইলের ডেস্কে বসে রমেন, সামনের কম্পিউটারে সে সদাই ব্যস্ত। মডার্ন স্টাইলে ছবিঘরে এখন কম্পিউটারে জেনারেটেড ইনভয়েস আর ক্যাশমেমো দেওয়া হয়। এমনকি ওয়ার্যা র‌্যান্টি কার্ডও দেওয়া হয় প্রিন্টেড। রমেন হাতে লেখা বিল পছন্দ করে না। ওতে নাকি দোকানের মান থাকেনা। ব্যাঙ্কের সেই লোন কবেই শোধ হয়ে গেছে, বরং নতুন ওভারড্রাফট নিয়ে কেনা হয়েছে আরও দুটো কম্পিউটার।
ফেব্রুয়ারি মাস। হাল্কা শীতের পড়ন্ত দুপুরে দোলগোবিন্দবাবু তাঁর কেবিনে পুরনো একটা মুভিতে মগ্ন আর রমেন ঝড়ের গতিতে কম্পিউটারে টাইপ করছিল। সে ম্যানেজার হলেও ইচ্ছে করেই দোকানে আর কোনো কর্মচারী রাখেনি। শুধু কর্মঠ বলেই নয়, আরো একটা গূঢ় কারণ আছে।
পাশ থেকে চায়ের কাপে আলগা চুমুক দিয়ে রমেন চিঠি টাইপ করা শুরু করল,
প্রবাল সেনগুপ্ত,
৩৪, বসুনগর
হাওড়া।
মাননীয়া শ্রীমতী বীথি সেনগুপ্ত,
প্রথমেই জানাই আমরা আন্তরিকভাবে দুঃখিত এইরকম অসময়ে আপনাকে বিরক্ত করার জন্য, কিন্তু পেশাগত কারণেই আমরা অত্যন্ত নিরুপায়।
আপনার পরলোকগত স্বামীকে আমরা গত বেশ কয়েক বছর ধরে তাঁর চাহিদামতো অসংখ্য ইরোটিক মুভির সিডি যথাযথভাবে বিক্রি করতে পেরে আমরা অত্যন্ত তৃপ্ত। উনি ছিলেন প্রকৃত অর্থেই একজন ভদ্রলোক। গত ২৩ তারিখ উনি কিছু সিডি আমাদের দোকান থেকে কিনে নিয়ে যান, যেগুলোর দাম তিনি পরে মেটাবেন বলেছিলেন, সেই বিলটি আমাদের ইনভয়েস সহ আপনাকে এই চিঠির সঙ্গে আমরা পাঠাচ্ছি।
আপনাকে এটাও জানাতে চাই যে, এই ধরনের মুভির সিডিগুলি কিন্তু অত্যন্ত দুর্লভ আর অধিকাংশই ভারতে নিষিদ্ধ, তাই দুর্মূল্যও বটে। তাই আশা রাখি যথাযথ গোপনীয়তার সঙ্গেই আপনি আপনার স্বামীর এই বিশাল নিষিদ্ধ মুভির কালেকশনকে যত্নে রাখবেন। যাতে আমাদের পরবর্তী স্টেপ না নিতে হয় তাই আমাদের এই বিলটি আপনাকে যথাসম্ভব দ্রুত মিটিয়ে দেবার অনুরোধ জানাই। আমাদের ব্যাঙ্ক অ্যাকাউন্ট নম্বর সঙ্গে দেওয়া হল।
মুভিগুলি হল :
সেক্স মেশিন – ৫৬০ টাকা
হার্ডকোর ন্যটি সিস্টার্স – ১২৫৪ টাকা
পিজ্জা ডেলিভারি বয় – ৯৯৯ টাকা
ব্যাড গার্লস – ৮২০ টাকা
মোট — ১০৫২০ টাকা।।
ধন্যবাদান্তে
দোলগোবিন্দ বটব্যাল
প্রোপ্রাইটর, ছবিঘর।
রমেশ টাইপ করা শেষ করে প্রিন্ট নিতে নিতে খেয়াল করল পাশে এসে দোলগোবিন্দবাবু কখন দাঁড়িয়েছেন।
দোলগোবিন্দবাবু বললেন, ”হ্যাঁ রে, একে কি চিনিস তুই?”
রমেন তাচ্ছিল্যভরে খামে চিঠি মুড়তে মুড়তে বলল, ”ধুস! চেনা মালগুলোকে তো আগেই ঝেড়েমুছে সাফ করে নিয়েছি। নতুন আর পাবো কোথায়! আর এ তো কলকাতার দিকের মাল!”
দোলগোবিন্দবাবু আঁতকে উঠে বললেন, ”সেকি! তবে ওর বর সত্যিই মরেছে কিনা জানলি কি করে! আর কলকাতা থেকে এতদুরে কিনতে আসবেই বা কেন সে!”
রমেন উঠে দাঁড়িয়ে বলল, ”ওফ জ্যাঠা! অ্যাদ্দিনে এই চিনলে আমায়? এই বুড়োটা মুধুসূদনপুরে প্রায়ই তাস খেলতে আসতো। আরে ক্যুরিয়ার সার্ভিসের পল্টু আছে না? ওর সাথে সব ফিট করা আছে, বলিনি তোমায়? ওর নেটওয়ার্ক একদম সলিড! বাড়িতে কম্পিউটার করত, এমন বুড়ো আশপাশে মরলেই খবর দিয়ে যায়। আর দেবে নাই বা কেন, কম বখশিস দিই নাকি! আর তাছাড়া…!” রমেন মোবাইলে খুটখাট করতে করতে বলল, ”এ এমন কেস জ্যাঠা, বুড়োর বউ তো দূর, ছেলেপুলেরাও লজ্জায় কিস্যু করতে পারবে না, জানাজানি হবার ভয়ে, তাই সুড়সুড় করে বিল মিটিয়ে দেবে বুঝলে!’
দোলগোবিন্দবাবু নিশ্বাস ফেলেন। কথাটা ভুল কিছু নয়। এই কয়েক বছরের মধ্যে রমেন নয়নয় করে লাখপাঁচেক টাকা কামিয়ে ফেলেছে এই ধান্দা করে। শুরুটা করেছিলো বিপ্লব মজুমদারকে দিয়ে। বুড়োর নামে ৬০০০ টাকার ঐ সব সিনেমার বিল পাঠাতেই বুড়োর বড়ছেলে পরের দিনই বিগলিতভাবে দিয়ে গেল, সঙ্গে আবার পঞ্চাশ টাকা এক্সট্রা যাতে এই খবরটা পাঁচকান না হয়। বাবার বুড়োবয়সের কেচ্ছা কে-ই বা পাঁচকান করতে চায়! তারপর একে একে, নতুনপল্লির সাধন চক্কোত্তি, পূর্বপাড়ার বিশ্বেশ্বর সমাদ্দার, পারুল কাননের মাধব নন্দী সবার বাড়িতেই বিল গেল।
প্রথম প্রথম দোলগোবিন্দবাবু ভয়ে কাঁটা হয়ে থাকলেও এখন বুঝেছেন যে, এ এমন একটা ব্যাপার যে স্ত্রী তো বুঝবেই না, আর ছেলেপুলেরা বুঝলেও লজ্জায় টুঁ শব্দটি না করে টাকা দিয়ে নিঃশব্দে কাজটা মিটিয়ে ফেলতে চাইবে, তাই জানাজানি হবারও কোনো ভয় নেই।
কিন্তু রমেন ব্যাটা ইদানীং বড্ড বাড়াবাড়ি করছে। অচেনা অজানা সদ্য সদ্য মরে যাওয়া লোকজনের বাড়ি ব্লু ফিল্মের সিডির মোটা বিল পাঠিয়ে দিচ্ছে। দোলগোবিন্দবাবু মাথা নাড়েন, এত লোভ কি ভালো? কিন্তু রমেনের মতো তিনি নিজেও তো লোভ সংবরণ করতে পারছেন না। যেজন্য কাজটা শুরু, সে লোন কবেই চুকেবুকে গেছে, তবু নতুন জিনিসের আকর্ষণে আরও জড়িয়ে পড়ছেন ক্রমশ।
বীথি সেনগুপ্তর বাড়ি থেকে সেবার কড়কড়ে দশ হাজার টাকা লাভ হতে মনের আনন্দে দোলগোবিন্দবাবু রমেন আর ওর মা-কে নিয়ে দিনসাতেকের জন্য পুরী ঘুরে এলেন। নাহ, ক্যাপিটাল ভালোই জমেছে, এবার দোকানটাকে সত্যি সত্যি এক্সপ্যান্ড করতে হবে, ক-দিন ধরেই ভাবছেন, একটা জেরক্স মেশিন কিনবেন, তাতে আয় বাড়বে। আর এখন এরকমভাবে টাকা পাওয়ার পদ্ধতিটা খুব একটা খারাপও লাগে না দোলগোবিন্দবাবুর, কারুর ক্ষতি তো হচ্ছে না এতে!
পুরী থেকে ঘুরে আসার দু-দিন বাদে একদিন বিকেলবেলা দোলগোবিন্দবাবু সামনের ডেস্কে বসেছিলেন। রমেন আধঘণ্টার জন্য কোথায় বেরিয়েছে। দোলগোবিন্দবাবু অলসভঙ্গিতে আনন্দবাজার পড়ছিলেন। রমেনের মতো তাঁরও অভ্যেস হয়ে গেছে আগে ওবিচুয়ারির পেজ ওল্টানো, কোন মালদার পার্টি কোথায় মারা গেছে, সে সম্পর্কে ভালো খোঁজ পাওয়া যায়। শ্রাদ্ধশান্তির খবর পড়তে পড়তে আড়চোখে একবার বোল্ড ফ্রেন্ডশিপগুলোর দিকেও তাকাচ্ছিলেন। রমেনের আনা ওইসব সিডিতে যে বিদেশি মেয়েগুলোকে দেখেন, এরাও কি এমনই হবে? উত্তেজনায় দোলগোবিন্দবাবুর চোখ চকচক করে উঠল। টাকার তো অভাব নেই, একবার ট্রাই মারতে দোষ কি?
ঠিক এই সময় দোকানের দরজা খুলে ঢুকলেন একজন মধ্যবয়স্ক ভদ্রলোক। দোহারা পেটানো চেহারা অথচ একটা সৌম্য ভাব আছে, চোখে সোনালি ফ্রেমের চশমা। ইতস্ততভাবে বললেন, ”আচ্ছা, দোলগোবিন্দ বটব্যাল আছেন?”
দোলগোবিন্দবাবু ভ্রূ কুঁচকে বললেন, ”হ্যাঁ আমিই, বলুন?”
ভদ্রলোক বললেন, ”আপনিই কি প্রোপ্রাইটর?”
ইতিমধ্যে রমেন কখন এসে পড়েছে, এহেন প্রশ্নে সে বেশ মেজাজ দেখিয়ে বলল, ”আরে কি দরকার বলুন না! কিসের সিডি কিনবেন বলুন?”
ভদ্রলোক ধীরে ধীরে মাথা নেড়ে বললেন, ”না, আমি কিছু কিনতে আসিনি। দোলগোবিন্দবাবু, আপনার সঙ্গে আমার কিছু কথা ছিল।”
রমেনকে তেমন পাত্তা না দেওয়ায় সে বোধ হয় আরও চটে গেল, বলল, ”আরে মশাই, আমি এই দোকানের ম্যানেজার। বলুন না কি দরকার!”
ভদ্রলোক এবার পকেট থেকে একটা কাগজ বের করে বললেন, ”গতকাল আমরা আপনাদের এই বিলটা ক্যুরিয়ার মারফত পাই।”
রমেন একঝলক চোখ বুলিয়ে নিল। হুম, আশিস সরকার। মনে পড়েছে। একে সে আগের সপ্তাতেই চিঠি পাঠিয়েছিল। পল্টু কোত্থেকে খোঁজ পেয়েছিল কে জানে! যূর মনে পড়ছে বেলুড়ে বাড়ি। ও স্মার্টলি বলল, ”ওহ, হ্যাঁ বলুন। হ্যাঁ উনি মারা যাওয়ার কয়েকদিন আগেই এসে ওই মুভিগুলো কিনে নিয়ে গিয়েছিলেন। সেদিন সঙ্গে অত টাকা ছিল না তাই… আর আমাদের উনি অনেকদিনের কাস্টোমার তো তাই আমরা…!”
ভদ্রলোক এবার ভারি অবাক হয়ে বললেন, ”আপনাদের কোথাও ভুল হচ্ছে মনে হয়! বাবা এদিকে কোনোদিনও আসেনইনি। আর এগুলো ওঁর পক্ষে কেনা সম্ভব নয়।”
রমেন এবার মাছি তাড়াবার ভঙ্গিতে বুক ফুলিয়ে বলল, ”আরে মশাই, এসব ব্যানড পর্নোগ্রাফিক সিডি শুধু এতল্লাটে আমাদের দোকানেই পাওয়া যায়, অনেকেই লুকিয়ে চুরিয়ে কিনতে আসেন। আর আ-আপনার বাবা, মানে, ইয়ে কি বলে আশিসবাবু তো প্রায়ই আসতেন, সে কি আর আপনাদের বলেকয়ে আসবেন? অনেক দূর দূর থেকে আমাদের দোকানে কাস্টমার আসে, বুঝলেন? হে হে!”
ভদ্রলোক এবারও বেশ অবাক হয়েই বললেন, ”আপনারা অন্য কারুর সঙ্গে আমার বাবাকে গুলিয়ে ফেলছেন না তো? কারণ আমার বাবার পক্ষে এগুলো কেনা কোনোমতেই সম্ভব নয়!”
রমেন এবার খিঁচিয়ে উঠল, ”ধুর মশাই, ফালতু ক্যাঁচরা করছেন তো তখন থেকে! বলছি, আপনার বাবাই কিনেছেন!”
ভদ্রলোক এবার বাইরে কাউকে ডাকলেন, ”ভাই, ভেতরে আয়।”
পর্দা সরিয়ে যিনি ঢুকলেন, তাঁকে দেখে দোলগোবিন্দবাবু এবার ভ্যাবাচ্যাকা খেয়ে উঠে দাঁড়ালেন। এখানকার ব্যাঙ্কের ব্রাঞ্চ ম্যানেজার সুকুমারবাবু।
সুকুমারবাবু বললেন, ”দোলগোবিন্দবাবু, আমি ইচ্ছে করেই ঢুকছিলাম না ভেতরে। ইনি আমার দাদা, লালবাজারে আছেন।”
দোলগোবিন্দবাবুর মুখটা ভয়ে এইটুকু হয়ে গেছে, তার মধ্যেই তুতলে কোনোমতে কিছু বলার চেষ্টা করলেন, কিন্তু পুলিশ ভদ্রলোক তাঁকে থামিয়ে দিয়ে রমেনের দিকে তাকিয়ে বললেন, ”এসব সিডি তো ব্যানড, সেজন্য তো আপনারা অ্যারেস্টেড হবেনই, আর দু-নম্বর হল, এগুলো কি শুধু অডিও পর্ণোগ্রাফি?”
রমেনের মুখ শুকিয়ে আমসি হয়ে গেছে, তবু তার মধ্যেই ও শেষ খড়কুটো ধরার চেষ্টা করতে করতে বলল, ”কে-কেন স্যার?”
সুকুমারবাবুই দাদার হয়ে উত্তরটা দিলেন, ”কারণ আমার বাবা অন্ধ ছিলেন। প্রায় পনেরো বছর আগে একটা অ্যাক্সিডেন্টে ওনার দুটো চোখই নষ্ট হয়ে যায়! তো তর্কের খাতিরে যদি মেনেও নিই যে লুকিয়ে এই দোকান থেকে উনি ওগুলো নিয়ে যেতেন, কিন্তু উনি এই সিডিগুলো নিয়ে কি করবেন বলতে পারেন?”
তারও আধঘণ্টা বাদে যখন পুলিশের ভ্যানে দোলগোবিন্দবাবু আর রমেনকে তোলা হচ্ছিল, তখন রুমালে মুখ লুকোতে লুকোতে দোলগোবিন্দবাবু ভাবছিলেন, একেই বলে লোভে পাপ আর পাপে মৃত্যু! অন্যকে ব্ল্যাকমেল করতে গিয়ে নিজেই ব্ল্যাকমেলড হয়ে গেলেন।
**********
দীপু একমনে বিশাল থার্মোকলের শিটটা থেকে সরু সরু করে স্ল্যাব কাটছিল, থার্মোকল জিনিসটা দেখতে যতটা সুন্দর, সেটাকে কেটে কিছু বানানোটা কিন্তু অতটা সোজা নয়, দীপু প্রথমে বাড়ির ছুরি দিয়ে কাটতে গিয়ে বোকা বনে গিয়েছিল, ছুরি আড়াআড়ি জোরে চালালেও থার্মোকলের মাঝের গোল গোল মটরদানার মতো জিনিসগুলো ভেঙে যায়, ফলে এবড়োখেবড়োভাবে কেটে যাচ্ছিল। অবশেষে কাল কলেজ থেকে ফেরার সময় মিকাইয়ের বাইকে করে মন্তেশ্বর টাউনে গিয়ে থার্মোকল কাটার স্পেশাল ছুরি কিনে এনেছে।
এই ছুরিটা ভারি মজার, অনেকটা পুরনো দিনের ক্ষুরের মতো দেখতে, ওপরে আয়তাকার ফলা বেরিয়ে থাকে, তা দিয়ে থার্মোকলের স্ল্যাবগুলো নিখুঁতভাবে কেটে বেরিয়ে আসছে।
দীপু ডানহাটের তেলোটা শক্ত করে চেপে ধরছে ছুরিটার ওপর, তারপর একদম উপর থেকে লম্বভাবে চালাচ্ছে থার্মোকলের গায়ে, একনিষ্ঠভাবে কাজটা করছে ঠিকই, কিন্তু মনের মধ্যে ওর একটা প্রচ্ছন্ন উত্তেজনাও কাজ করছে।
যার জন্য এত আয়োজন, সে দেখবে তো?
অ্যাথেনা আসবে তো?
গ্রামের এই দিকটা সব কাঁচাপাকা বাড়ি, তারই মধ্যে এই ফাঁকা জায়গাটা পাশের সিধুকাকাদের, ফাঁকা অবশ্য নয়, সিধুকাকা বছরে দু-বার এখানে কুমড়োর চাষ করে, মাঘ মাস শেষ হলেই আবার বীজ পুঁতবে, মাচা বেয়ে কুমড়োগাছের লতাপাতা বেড়ে উঠে গোটা জায়গাটা তখন ছেয়ে ফেলবে।
সিধুকাকার তাই ওদের ওপর কড়া নির্দেশ, ”দ্যাখ দীপু, জায়গাটা দিতে পারি তোদের পুজো করার জন্য, কিন্তু আর হপ্তাখানেকের মধ্যেই কিন্তু আমি বীজ বসাব, একদম পরিষ্কার করে দিবি কিন্তু বিসর্জনের পর! মনে থাকবে তো? আর বল্টুকে অঙ্কটা একটু দেখিয়ে দিবি তো ক-দিন।”
দীপুরা লম্বা করে ঘাড় নেড়েছিল। সিধুকাকার কথায় ঘাড় না নেড়ে উপায় নেই, এচত্বরে এমন ছোট্ট ফাঁকা জায়গা মেলা ভার। হাটতলার দিকে অবশ্য বেশ কিছু খোলা জায়গা রয়েছে, কিন্তু সেখানকার পরিবেশ বড় বাজে।
আসলে এখন সরস্বতী পুজোটা পড়ুয়াদের থেকে বেশি না-পড়ুয়াদের সম্পত্তি হয়ে গেছে, উড়োপাড়ার মস্তান ছেলেগুলো নমো নমো করে সরস্বতী ঠাকুর এনেই তার সামনে উদ্দাম হিন্দি গান চালিয়ে নাচে, মাইকের কানফাটা আওয়াজে ত্রাহি ত্রাহি রব ওঠে, আর রাত হলেই সেখানে মদ-মাংসের ফোয়ারা ছোটে। সরস্বতী পুজোর চাঁদায় নিজেদের দিব্যি শীতকালীন পিকনিকটা হয়ে যায়।
দীপুরা ছোট ছেলে, তার ওপর শান্তশিষ্ট, ওদের সাথে টক্কর দিয়ে পারবে কেন? তাই ওরা এই জায়গাটা বেছে নিয়েছে।
দীপু একমনে থার্মোকল কেটে প্যান্ডেল বানাচ্ছিল, দীপুর হাতের কাজ খুব সুন্দর, ওর ইচ্ছেও ছিল আর্ট নিয়ে পড়ার, কিন্তু গ্রামের লোকজন একটু প্রাচীনপন্থী, আঁকাজোকা নিয়ে যে পড়াশুনো করা যায়, কিংবা পড়াশুনো করা গেলেও যে তাই দিয়ে ভবিষ্যতে পেট চালানো যেতে পারে, সেই ধারণা এখানকার কারুরই নেই। দীপু উচ্চমাধ্যমিক পাশ করে ভয়ে ভয়ে একবার কথাটা বাবার কানে তুলতে গিয়েছিল, বাবা তখন দোকানের গদিতে বসে দাঁড়িপাল্লায় ওজনে ব্যস্ত, বারদুয়েক পুনরাবৃত্তির পর হাঁপাতে হাঁপাতে দীপুর দিকে তাকিয়েছিল, ”অ্যাঁ! আঁকা নিয়ে পড়বি মানে? সে আবার কি পড়া?”
দীপু মিনমিন করে বলেছিল, ”আঁকা, মানে আর্ট নিয়ে পড়া যায় তো! সরকারি কলেজ আছে কলকাতায়, সেখানে পড়া যায়। যদি চান্স পাই, খরচও তেমন নেই।”
”অ। তা আঁকা নিয়ে কি পড়াবে শুনি? ওই কাগের ঠ্যাং, বগের ঠ্যাং নিয়ে পড়ার আছেটা কি? আর পড়ে কি আঁকার টিউশনি করবি? তাতে পেট চলবে?” বাবা বিটকেল চোখে কিছুক্ষণ তাকিয়েছিল ওর দিকে, তারপর হাতের ডাল মাপার হাতাটা উঁচু করে তুলে ধরে চেঁচিয়ে উঠেছিল, ”চুপচাপ মন্তেশ্বর কলেজে গিয়ে ভর্তি হয়ে যাবি। গ্র্যাজুয়েশনটা পাশ কর, করে ব্যবসায় মন দে। এহ, বুড়ো বাপ দোকানে বসে হিমশিম খাচ্ছে, আর উনি যাবেন কলকাতায় আঁকতে!”
দীপু তবু হাল ছাড়েনি, ডুবন্ত মানুষ যেমন খড়কুটো ধরে বাঁচতে চেয়ে আঁকুপাঁকু করে, তেমনভাবে বলেছিল, ‘কে-কেন, গাঙ্গুলিদের ওই সোমেশকাকাও তো এঁকেই অতদূর…!”
ওর কথা শেষ হতে না হতেই বাবা এমনভাবে ওরদিকে তাকিয়েছিল, ও আর কথা শেষ করার সাহস পায়নি, মানে মানে কেটে পড়েছিল।
বাবার সেই তাকানোটা মনে পড়তেই দীপুর মনটা কেমন হয়ে গেল, একটা চাপা দীর্ঘশ্বাস ফেলে ও কাজে মন দিল। বাবার কথামতোই ও ওদের এই খড়মপুর গ্রাম থেকে এখন প্রায় একঘন্টা সাইকেল চেপে পড়তে যায় মন্তেশ্বর কলেজে। ইংরেজি অনার্স। দীপু যে পড়াশুনোয় খারাপ তা নয়, তার ওপর ওদের এই অজপাড়াগাঁয়ের তুলনায় ও পড়াশুনোয় যাকে বলে রীতিমতো ভালো, এই গ্রামে তো এখনো শিক্ষার আলোই তেমন পৌঁছয়নি। শুনতে আশ্চর্য লাগলেও সত্যি, খড়মপুর গ্রামে পড়াশুনো করাটা এখনো বিলাসিতা। আসলে এখানকার মানুষজন এতই গরিব, বেশিরভাগ বাড়িতেই মেয়েরা ঘরের কাজ আর ছেলেরা চাষবাস, কিংবা পোলট্রি ফার্মের কাজে জড়িয়ে পড়ে। এক-দুটো ছাড়া সবই প্রায় মাটির বাড়ি। সেখানে ওর আঁকাটাকে প্রোফেশনালি নেওয়াটা কি চোখে নেওয়া হবে তা তো সহজেই অনুমান করা যায়।
দীপু আরো কিসব ভাবছিল, হঠাৎ ঘন্টু হাঁপাতে হাঁপাতে ওর দিকে ছুটে এল, ”ওই, তোর বউ কিন্তু কাল সকালেই আসবে। একদম পাক্কা নিউজ ভাই!”
দীপুর বুকের ভেতরটা ছ্যাঁত করে উঠল, ”শি-শিওর তুই?”
”হান্ড্রেড পারসেন্ট শিওর বস! রুবু এই তো দেখে এল, সোমেশকাকারা গাড়ি থেকে নামছে, ওদের ওই বেঁটে মতো কাজের ছেলেটা সব লাগেজগুলো নামিয়ে বাড়িতে ঢোকাচ্ছে।”
দীপু একদৃষ্টে ঘন্টুর দিকে তাকিয়ে রইল, ”আর? আর কাউকে দেখেনি রুবু?”
ঘন্টু এবার মিটিমিটি হাসল, তারপর ডান হাতটা বাড়িয়ে দিল, ”বলব। আগে দশ টাকা ছাড়।”
দীপুর মুখটা বিরক্তিতে বেঁকে গেল। ঘন্টুর কথায় কথায় ঘুষ নেওয়ার বদভ্যাসটা আর গেল না। দীপুই বা এত টাকা কোত্থেকে পায়, ওই তো চার-পাঁচটা বাচ্চাকে পড়িয়ে হাজার টাকা মতো রোজগার ওর!
নিজের মনে গজগজ করতে করতে দীপু পকেট থেকে একটা দশ টাকার কয়েন বের করে বাড়িয়ে দিল, ”সবসময় গরিব মানুষের ওপর ডাকাতি করার অভ্যাসটা এবার বন্ধ কর।”
ঘন্টু চোখ টিপে বলল, ”গরিব? তুই? শালা এনআরআই বউ, এনআরআই শ্বশুর, আর তুই নাকি গরিব?” দীপুর বিরক্তি এবার বাড়ছে বুঝে তারপরেই ও আসল কথায় চলে এল, ”আরে অত চটিস কেন ভাই। তোর বউও এসেছে। আমি নিজে দেখেছি। ছাদের ওপর দাঁড়িয়েছিল।”
”ছাদের ওপর দাঁড়িয়েছিল দেখেই তুই কি করে বুঝে গেলি কাল সকালে ও এই পাড়ায় পুজো দেখতে আসবে?” দীপের এবার দশ টাকাটার ওপর ভারি আফসোস হতে শুরু করল।
‘ওহ পুরোটা আগে শোন না! আমাকে ফেসবুকে মেসেজ করে বলেছে, কাল সকালে এখানে আসবে।” কথাটা বলেই ঘন্টু সাবধানী গলায় বলে, ”তবে তোকে বলতে বারণ করেছে কিন্তু! তুই আবার বলে দিস না আমি বলেছি। সারপ্রাইজ টারপ্রাইজ দেবে বোধ হয়!”
”সারপ্রাইজ আবার কি?” দীপু হাঁ।
”তা তোমাদের প্রাইভেট ব্যাপার আমি করে জানব!” ঘন্টু চোখ টিপল, ”দ্যাখ সারপ্রাইজ হামি-টামি পাবি নিশ্চয়ই!”
কি আশ্চর্য ব্যাপার-স্যাপার অ্যাথেনার, কিছুই বোঝা যায় না! প্রেম করছে দীপুর সাথে, এদিকে কোথায় কখন আসবে, সেটা মেসেজ করে জানাচ্ছে ঘন্টুকে, আবার দীপুকে সেটা জানাতেও বারণ করছে। মাঝে মাঝে দীপুর মনে হয় সত্যিই কি অ্যাথেনা ওকে চায়? নাকি, হাজার হাজার মাইল দূরে বসে থেকে এটা ওর টাইম পাস ছাড়া আর কিছুই নয়!
আজও যখন ফাঁকা সময়ে বাড়ির ছোট্ট কোনায় রাখা ওর একান্ত নিজস্ব তক্তাপোষে শুয়ে শুয়ে মাথার নীচে হাত রেখে জানলা দিয়ে ও আকাশ দেখে, ওর জীবনের এই এপিসোডটা ভাবতে বসলেই যেন মনে হয় কোনো সিনেমা দেখছে। কিন্তু ক্লাইম্যাক্সে যে কি আছে, তা ঘন্টুর ভাষায় ‘ভগা’ই জানেন!
খড়মপুর গ্রামে যে কটা হাতে গোনা শিক্ষিত বাড়ি আছে, তার মধ্যে একটা হল গাঙ্গুলিদের বাড়ি। নিজস্ব জমি, পুকুর, ঠাকুরদালান, দুর্গামন্দির, সব মিলিয়ে একেবারে কয়েক বিঘে নিয়ে ওদের জমজমাট বসতভিটে। শুধু ধনসম্পত্তিতেই নয়, পড়াশুনোতেও ও-বাড়ির ছেলেমেয়েরা বরাবরই এগিয়ে। কেউ কলকাতা, কেউ দিল্লিতে বড় বড় চাকরি করে, দুর্গাপুজোয় সব একজোট হয়। আরো একটা কারণে গাঙ্গুলিবাড়ির গোটা বর্ধমান জেলাতে খুব নামডাক, বিরাট ঘটা করে সরস্বতী বন্দনা হয় ও-বাড়িতে, সরস্বতী পুজো যে স্কুল বা পাড়ার কচিকাঁচা ক্লাব ছাড়া বাড়ির সবাই করতে পারে, তা এগ্রামের লোকেদের কল্পনারও বাইরে। কিন্তু গাঙ্গুলি বাড়ির সবকিছুই অন্যরকম।
কিন্তু সেই বাড়িতেও ঝড় উঠেছিল, যখন বাড়ির সবচেয়ে ছোটছেলে সোমেশ বর্ধমান মেডিক্যাল কলেজে ডাক্তারি পড়তে পড়তে ফাইনাল ইয়ারে ছেড়ে দিয়ে এসে ঘোষণা করল যে ডাক্তারি করতে তার মোটেও ভালো লাগে না, সে আঁকতে চায়। জ্যাঠা, কাকা থেকে শুরু করে সমস্ত শুভাকাঙ্ক্ষী বয়োজ্যেষ্ঠ মানুষরা হাঁ হাঁ করে উঠেছিলেন। এসব অবশ্য দীপুর জন্মের আগের কথা, মায়ের মুখে শোনা। সোমেশকাকা লোকজনের কথায় অত কান-টান দেয়নি, সে দিব্যি ডাক্তারি পড়া ছেড়ে আর্ট নিয়ে পড়তে চলে গিয়েছিল উত্তর ভারতের কোনো এক শহরে। শোনা যায়, বাড়ির বড়দের তীব্র আপত্তি থাকলেও সোমেশকাকার মা নাকি ছেলের ইচ্ছে সত্যি করতে গায়ের গয়না খুলে দিয়েছিলেন।
সেই সোমেশ কাকার তারপর বহু বছর কোনো হদিশ ছিল না। গ্রামের জনজীবন এমনিতে নিস্তরঙ্গ ঠিকই, তাই বলে নতুন নতুন আলোচনার বিষয়ের অভাব হয় না। সোমেশকাকা মানুষের মন থেকে হারিয়েই গিয়েছিল।
পুকুরের জলে আবার ঢিল পড়ল যখন বছর দশেক আগে কোলকাতা থেকে একটা খবরের কাগজের দুজন রিপোর্টার বিশাল বিশাল ক্যামেরা নিয়ে ওদের এই খড়মপুর গ্রামে নিউজ কভার করতে এল। তখনই সারা গ্রাম হাঁ হয়ে শুনল, সোমেশকাকা নাকি এখন মস্ত বড় একজন আর্টিস্ট, সে নাকি পাথর দিয়ে এমন অসাধারণ মূর্তি বানায়, সারা দুনিয়া তার নাম জানে। সম্প্রতি সে নাকি খোদ আমেরিকার প্রেসিডেন্টের অসাধারণ নিখুঁত একটি মূর্তি বানিয়েছে, তাতে হইহই পড়ে গেছে বিশ্বে, সোমেশকাকার শিকড় খুঁজতে কলকাতার মিডিয়া তাই হানা দিয়েছে এই খড়মপুরে।
গ্রামের একমাত্র অশ্বত্থতলায় বুড়োরা সব বসে বিড়ি টানতে টানতে আরো শুনল, সোমেশ থাকে নাকি এখন গ্রিসে। সেখানকার মেয়েই বিয়ে করেছে।
গ্রামের পঞ্চায়েত প্রধান বুদুদাদু চোখ বড় বড় করে বলল, ”অ্যাঁ ! গ্রিস? গ্রিস মানে সেই ইতিহাস বইয়ের রোম, গ্রিস? আলেকজান্ডার? সেই সব দেশ এখনো আছে নাকি?”
তার পরের ফেব্রুয়ারি মাসে সোমেশকাকা তার গ্রিক বউ আর মেয়েকে নিয়ে অতবছর পর প্রথম বাড়িতে আবার পা দিল। বাড়ির ছেলে সারা পৃথিবীতে বংশের নাম উজ্জ্বল করেছে, আর তাকে গাঙ্গুলিবাড়ির বিখ্যাত সরস্বতীপুজোয় নেমন্তন্ন করা হবে না, তাই আবার হয় নাকি?
দীপুর এখনো স্পষ্ট মনে পড়ে সেই দিনটা, তখন ও সবে টেনে উঠেছে। স্কুল যায়, এসে বাড়ির মুরগিগুলোকে একটু সামলায়, আর অবসরে আঁকায় ডুবে যায়। ততদিনে সোমেশকাকার গল্প শুনে শুনে মনের মধ্যে তাঁকেই দীপু হিরোর আসনে বসিয়ে ফেলেছে। যদিও সোমেশকাকা আঁকিয়ে নয়, ইংরেজিতে যাকে বলে স্কাল্পটর, তবু সেও তো হাতের কাজ, শিল্পই হল!
কিছুটা পুজোর প্রসাদের লোভে, আর বাকিটা সোমেশকাকাকে চাক্ষুষ দেখার আগ্রহে সেদিন ও গাঙ্গুলিবাড়িতে গিয়েছিল।
আর সেদিনই ও প্রথম দেখেছিল অ্যাথেনাকে।
আজও ভাবলে কেমন ঘোরের মধ্যে চলে যায় দীপু, ওরই বয়সি একটা রোগা মেয়ে, মাখনের মতো ফর্সা আর মসৃণ তার হাতদুটো, পুতুলের মতো নীল চোখ, লাল একটা ফ্রক পরে বসেছিল ঠাকুরদালানে রাখা একটা চেয়ারে। সবচেয়ে অদ্ভুত মেয়েটার চুলগুলো, টিভিতে ইংরেজি সিনেমায় দেখা মেমগুলোর মতো, পুরো সোনালি, রোদ পড়ে যেন সেগুলো সত্যিকারের সোনার মতোই ঝলমল করছে।
ওকে ফ্যালফ্যাল করে তাকিয়ে থাকতে দেখে পাশ থেকে ওর বোন মিঠি বলেছিল, ”ওইটাই তো সোমেশকাকার মেম মেয়ে রে দাদা! কি ফর্সা দেখেছিস? নাকটা কি টিকলো রে, ঠিক যেন কাঞ্চনজঙ্ঘা পাহাড়!”
দীপু বিরক্ত হয়ে বোনের দিকে তাকিয়েছিল, মিঠি ততদিনে শুধু ঘুরেছে বলতে দার্জিলিং, কোনোকিছুর বর্ণনা করতে গেলেই যেন ওর মুখে দার্জিলিং এর কিছু না কিছু চলে আসবে।
সেবার গাঙ্গুলিবাড়িতে ভিড় একটু বেশিই হয়ে রয়েছিল সবসময়। একে তো সোমেশকাকার বউ মেয়ে দুজনেই খাঁটি বিদেশিনীর মতো দেখতে, ওই বয়সি মেয়ে ফ্রক পরে ঘুরছে, খড়মপুর গ্রামের লোকেরা ভাবতেই পারে না। তাছাড়া সাধারণত এই ধরনের মানুষেরা এমন অপরিচিত পরিবেশে এলে একটু আড়ষ্ট হয়ে থাকে, কথা কম বলে। কিন্তু অ্যাথেনা যেন একটা খরস্রোতা নদী, সবার সাথে হেসে হেসে কথা বলছে, গল্প করছে, জড়সড় হওয়ার কোনো বালাই নেই!
দীপু অনেক ইতস্তত করে সেবার কথা বলেছিল সোমেশকাকার সঙ্গে। ওর আঁকার প্রতি আগ্রহ সোমেশকাকা বেশ মন দিয়ে শুনেছিলেন, তারপর বলেছিলেন, ”ও তুমি ভজাদার ছেলে? আঁকো? বাহ, তোমার কিছু কাজ আমায় দেখিও তো!”
আঁকাকে যে আর্টিস্টরা কাজ বলে, সেই প্রথম জেনেছিল দীপু। আর তারপরেই পায়ে পায়ে ওর দিকে এগিয়ে এসে আলাপ করেছিল অ্যাথেনা।
সেবার সোমেশকাকারা গ্রিসে ফিরেছিল ফাল্গুন মাস কাটিয়ে, ততদিনে প্রকৃতির সাথে দীপুরও কৈশোর মনে বসন্তের ছোঁয়া লেগেছে। সেই বসন্তের ফুল নিজের মনের আকাশকুসুম কল্পনাতেই রঙিন থেকে রঙিনতর হয়েছে। অবশেষে পরের দুর্গাপুজোয় দীপু আরক্ত মুখে বন্ধুদের দিয়ে অ্যাথেনাকে জানিয়েছিল ওর মনের কথা।
ভাবতে ভাবতে কোথায় চলে গিয়েছিল দীপু, ঘন্টুর এক ঝটকায় ওর চমক ভেঙে গেল, ”কিরে, কোথায় হারিয়ে গেলি তুই? তাড়াতাড়ি কর, ঝুপ করে সন্ধে নেমে এলে কিন্তু আর কাজ শেষ করতে পারবি না। আর এইখানটা যা মশা, তখন বউকে দেখার বদলে ডেঙ্গুতে কোঁকাবি।”
দীপু তাড়াতাড়ি আবার থার্মোকলে মনোনিবেশ করল, ”হ্যাঁ, এই তো করছি। কাল সকালের মধ্যে হয়ে যাবে। ঠাকুরমশাইকে জিজ্ঞেস করেছিস ক-টায় পুজো?”
”ওই তো ন-টা থেকে শুরু।” ঘন্টু হঠাৎ গম্ভীর হয়ে যায়, ”আচ্ছা ভাই, আমি একটা কথা ভাবছিলাম। তুই ধর অ্যাথেনাকে বিয়ে করলি, তারপর এইসব পুজোর জোগাড় টোগাড় কে করবে? মানে ও তো এসব নিয়মকানুন কিছু জানেনা নিশ্চয়ই!”
দীপু মুখ দিয়ে একটা হাসির শব্দ করল, ”হুহ! গাছে কাঁঠাল এখনো পাকলোই না, আর তুই গোঁফে তেল দিচ্ছিস!”
”না রে সত্যি বলছি। তুই এত সুন্দর শোলা দিয়ে ঠাকুর, প্যান্ডেল বানাস আমরা তাজ্জব বনে যাই, আগেরবার তো ছবি তুলে ফেসবুকে দিয়েছিলাম, তোর ঠাকুরটা কি ফেমাস হয়েছিল জানিস? সেখানে তোর নিজের ঘরেই যদি না পুজো করতে …!”
”সব হবে। সব ট্রেনিং দিয়ে দেব। আর অ্যাথেনার এইসব ব্যাপারে আগ্রহও খুব। কতলোকে তো দু-তিনবছর বাইরে থেকে এসেই বাংলা ভুলে গেছে এমন হাবভাব করে, সেখানে অ্যাথেনা ওখানে জন্মেও তো বাংলা জানে বল, হোক ভাঙাভাঙা!”
অ্যাথেনার বাংলা দীপুদের বন্ধুমহলে এক দারুণ মজার বিষয়, ঘন্টুর মনে পড়তেই হেসে ফেলল, ”বটেই তো, বটেই তো!”
দীপু ওর মুখের দিকে তাকিয়ে গম্ভীরভাবে বলল, ”শোন ইচ্ছেটাই বড় কথা। আর সেটা ওর আছে।”
বাড়ি ফিরে এসেও দীপুর উত্তেজনাটা প্রশমিত হল না। সামনাসামনি কতদিন বাদে আবার দেখবে কাল সকালে ওকে, ভাবতেই কেমন হচ্ছে। আর অ্যাথেনা এমন অদ্ভুত মেয়ে, এখন ইচ্ছে করে কিছুতেই আর দীপুর সাথে যোগাযোগ করবে না, মেসেজের উত্তরও দেবে না।
কারুর সাথেই ওর আর কথা বলতে ইচ্ছে হল না, চুপচাপ খেয়ে নিয়ে শুয়ে পড়ল দীপু।
সত্যি, অ্যাথেনার যে সতিই দীপুর প্রতি কোনো প্রকৃত অনুভূতি আছে, নাকি বালিকা বয়সের অবুঝপনায় সে দীপুর প্রেম নিবেদনে নিয়মমাফিক সাড়া দিয়ে সেবার ফিরে গিয়েছিল গ্রিসে, সেই অনিশ্চয়তায় ভুগতে ভুগতেই দীপুর কেটে গিয়েছিল বেশ কয়েক বছর। ফাঁকা সময়ে অলস দুপুরে অঙ্ক খাতার পেছনে ফুটিয়ে তুলত অ্যাথেনার মুখ, আর নিজের মনেই ভাবত, বছরে দুবার ছাড়া দেখা সাক্ষাত তো দূর, যোগাযোগেরও কোনো উপায় নেই।
নিজের মনেই ও ভয় পেত, অ্যাথেনা সত্যিই ওকে চায় তো? তখন আশপাশের বন্ধুদের চোখের পলক ফেলার মতো ঘনঘন প্রেম, প্রেমিকা বদলাচ্ছে, সেসব দেখে মুখচোরা দীপু আরো ভড়কে যেত, ও নিজেও অ্যাথেনার এখানে এলে টাইম পাসের খেলনা নয় তো?
কিন্তু ভগবান মনে হয় ওর এই ভয়টাকে খুব সিরিয়াসলি নিয়েছিলেন। নাহলে তার বছরদুয়েকের মধ্যেই খড়মপুর গ্রামে রমরমিয়ে ইন্টারনেট এত সস্তা হয়ে উঠবে কেন।
আর ইন্টারনেটের যুগে এসে গ্রিস যা আড়াই ঘণ্টা দূরের কলকাতাও তাই!
সত্যিই, তারপর থেকে দীপুর আর কোনোদিনও ভয় করেনি। সারাদিন পড়া, আঁকা, টিউশনির ফাঁকে ফাঁকে অ্যাথেনাকে কাছে পেয়ে আসছে ও, এখন তো এমন অভ্যাস হয়ে গেছে, সামান্য কিছু ঘটলেই অ্যাথেনাকে না বলা পর্যন্ত ওর ভাত যেন হজম হয় না। যাই কিছু আঁকুক, আগে সেটা অ্যাথেনাকে পাঠাবে, অ্যাথেনার গম্ভীরমুখে মতামত মোবাইলের ওই আয়তাকার স্ক্রিনে দেখতে যে কি ভালো লাগে দীপুর!
এই তো আগের মাসে ওরা সান্তোরিনি বলে একটা দ্বীপে বেড়াতে গিয়েছিল, কি যেন সমুদ্রে বলেছিল অ্যাথেনা, ইগিয়ান সাগর না কি, সেই অসম্ভব সুন্দর দ্বীপটা তো অ্যাথেনার সঙ্গে সঙ্গে দীপুও ঘুরে ফেলল ফোনেই। শুধু তাই নয়, ওই দ্বীপে দাঁড়ানো অ্যাথেনার একটা ছবিও এঁকে ফেলেছিল ও তারপরেই।
দীপু জানে, ঘন্টুর মতো কিছু ঘনিষ্ঠ বন্ধু ছাড়া বেশিরভাগই ওকে নিয়ে আড়ালে হাসে, অদূর ভবিষ্যতে ও যে বিশাল লেঙ্গি খেতে চলেছে তাই নিয়ে নিজেদের মধ্যে রগড় করে। ওকে বোঝাতেও এসেছে অনেকে, ”ভাই অ্যাথেনাকে তুই বেশি সিরিয়াসলি নিস না। ওরা কিরকম সব দেশে থাকে জানিস? অন্যভাবে নিস না, কিন্তু তোর মতো এইরকম অজপাড়াগাঁয়ের একটা ক্যাবলা ছেলেকে ও ভালোবাসতে যাবে কেন? হ্যাঁ মানছি তুই ছেলেটা ভালো, কিন্তু এরকম কখনো শুনেছিস? তুই বল? রিন্টুর গার্লফ্রেন্ড কলকাতার, তাই ওকে ডাম্প করে দিয়ে চলে গেল, আর এ তো … ভাই এখনো সময় আছে, তুই বেরিয়ে আয়!”
দীপুর ঘুমে চোখ জ্বালা করছে, না কষ্টে, বুঝতে পারে না। দীপু কারুর কথা শোনেনি। বলা ভালো, শোনার মতো মনের জোর ওর ছিল না। স্কুল পেরিয়ে কলেজ, গোঁফের রেখা অস্পষ্ট থেকে স্পষ্ট হয়েছে, অ্যাথেনা যেন ওর জীবনের সাথে আরো ওতপ্রোতভাবে জড়িয়ে পড়েছে দিনের পর দিন।
*
সকাল ন-টায় পুজো শুরু হয়ে গেলেও ঠাকুরমশাই আসতে আসতে প্রায় পৌনে দশটা বেজে গেল। পাড়ার মিন্টি, রাণু, মানসী, টিয়ার মতো বাচ্চা মেয়েগুলো শাড়ি পরে উপোস করে কলকল করছিল দীপুর তৈরি করা থার্মোকোলের প্যান্ডেলের সামনে।
ওদিকে ঘন্টু, মিকাইরা ব্যস্ত পুজোর আয়োজনে। একপাশে দীপুর বোন মিঠি পাকা গিন্নির মতো বসে বসে ফল কাটছে।
সত্যিই, নামমাত্র খরচে কত সুন্দর প্যান্ডেল এবং মূর্তি বানানো যায়, তা এবারেও দীপু দেখিয়ে দিয়েছে। থার্মোকোল দিয়ে বানানো এক অপরূপ স্থাপত্য, সূক্ষ্ম সূক্ষ্ম ভাঁজে ফুটে ওঠেছে তার সৌষ্ঠব।
দীপু হলুদ রঙের পাঞ্জাবিটা পরে একটু দূরে দাঁড়িয়েছিল চুপ করে, মনের ভেতরটা ছটফট করলেও বাইরে প্রকাশ করছিল না একটুও।
মিন্টি বন্ধুদের ছেড়ে দৌড়ে গেল ওর দিকে, ”দীপুদাদা তুই এইটা কলকাতার রাজভবন বানিয়েছিস না বল? রাণুরা কেউ বিশ্বাস করছে না আমার কথা, আমি বলছি ওদের কোলকাতা গিয়ে আমি এই বাড়িটা দেখেছি। এটা তো রাজ্যপালের বাড়ি, তাই না?”
দীপু আলতো করে পাড়াতুতো ছোট্ট বোনটার মাথার চুলগুলো ঘেঁটে দিল, ”না রে। এটা একটা বহু পুরনো মন্দির। এর নাম পার্থেনন। গ্রিসে আছে। প্রায় দেড় হাজার বছরের পুরনো, বুঝলি!”
মিন্টি বড় বড় চোখ করে বলল, ”মন্দির? এইরকম দেখতে? কোন ঠাকুরের মন্দির রে দীপুদাদা?”
দীপু কিছু একটা বলতে যাচ্ছিল, কিন্তু কথা ঠেঁটেই রয়ে গেল, আড় চোখে দেখল অ্যাথেনা আসছে।
অ্যাথেনা শাড়ি পড়েছে?
দীপুর চোখ বড়বড় হয়ে গেল। লাল একটা ফুলহাতা সোয়েটারকে ব্লাউজের মতো করে পরে তার উপর কাঁচা বাসন্তী রঙের একটা শাড়ি পরে আসছে অ্যাথেনা। অনভ্যাসে সামনের কুঁচিগুলোর ভেতরের কিছু কুঁচি খুলে গেছে, কোল আঁচল লুটোচ্ছে মাটিতে। শীতের উত্তুরে হাওয়ায় একদিকে অবাধ্য সোনালি চুল, অন্যদিকে শাড়ি, অ্যাথেনা কোনটা সামলাবে বুঝতে পারছে না।
তবু শাড়ি পরা অ্যাথেনাকে দেখে দীপুর বুকের ভেতর যেন এক হাজার দোয়েল পাখি গান গেয়ে উঠল।
কি ভাগ্যিস, এই সময়েই ঘন্টুরা একটু দূরে গেছে! নাহলে দূর থেকে আওয়াজ দিয়ে দিয়েই দীপুকে আরো নার্ভাস করে দিত।
অ্যাথেনা ওরেকদম সামনে এসে দাঁড়াল, হাসি হাসি মুখে বলল, ”শাড়ি পরেছ, দেখুছু?”
অন্যসময় হলে দীপু অ-কার, উ-কার নিয়ে রসিকতার লোভ ছাড়ত না, অ্যাথেনা মোটামুটি বাংলা শব্দগুলো ঠিকঠাকই বলে, কিন্তু কোথায় খেয়েছ, কোথ্যা খেয়েছি হবে সেটা কিছুতেই বুঝতে পারে না।
কিন্তু আজ ওর কথা প্রায় বন্ধ হয়ে আসছিল। অ্যাথেনার সাথে ওর প্রেমপর্বের বয়স প্রায় চার-পাঁচবছর হলেও তার বেশিরভাগটাই কেটেছে ভার্চুয়াল দুনিয়ায়, বাস্তবে এত কাছাকাছি হওয়া এই প্রথম!
ও বলল, ”খুব সুন্দর দেখাচ্ছে।”
অ্যাথেনা হাসল। হাতের ব্যাগ থেকে একটা কাগজ বের করে ওর দিকে এগিয়ে দিল।
”কি এটা?” দীপু বিস্মিত হল।
”সারপ্রাইজ! দেখই না!”
দীপু কাগজটা খুলে পড়তে পড়তে হতভম্ব হয়ে গেল।
গ্রিসের এক নামজাদা আর্ট কলেজ। তাদের অ্যাডমিশন সেল এটাই জানাচ্ছে যে, তারা শ্রীদীপ্ত মজুমদারের সবকটা আঁকাই পেয়েছে এবং জুনিয়ার ডিপার্টমেন্টের ছাত্র হিসেবে তাকে তাঁরা মনোনীত করেছে। এজন্য একটা মোটা স্কলারশিপও সে পাবে, কিন্তু তার জন্য রুটিন একটা ভিডিও ইন্টারভিউ দিতে হবে, তার জন্য সুবিধামতেন্ঠ তারিখ এবং সময় জানতে চাওয়া হয়েছে ওর কাছ থেকে। এছাড়া আরো কিছু রুটিন টেস্টেরও উল্লেখ রয়েছে চিঠিতে।
পুরো চিঠিটা পড়ে দীপু হতভম্ব মুখে অ্যাথেনার মুখের দিকে তাকাল, ”মানে! আমি তো কিছুই বুঝতে পারছি না।”
”বুঝটে পারছে না?” শিশুর মতো উজ্জ্বল হাসিতে অ্যাথেনার মুখটা ঝলমল করছে, ”আমি সব পেইন্টিংগুলো ওদের সেন্ড করেছিল যে! ড্যাডও রেকমেন্ডেশন লেটার লিখে দিলাম। আমার ডিপু এখন পেইন্টার হয়ে যাব। হি হি!”
দীপু হতবাক মুখে অ্যাথেনার দিকে তাকাল।
এইজন্য গতও কয়েকমাস ধরে তাড়া দিয়ে দিয়ে অ্যাথেনা ওর পাসপোর্ট করিয়েছে?
ওর হঠাৎ অ্যাথেনাকে জড়িয়ে ধরতে ইচ্ছে হল। ভালোবাসা ভালোবাসাই, তাতে দেশ, দুরত্ব, ভাষা কিচ্ছু নির্ভর করে না। গ্রিস থকে খড়মপুরের দূরত্ব আসলে এক ইঞ্চিরও কম। ঠিক ওর যতটা কাছে এখন অ্যাথেনা দাঁড়িয়ে আছে।
কয়েকদিন ধরেই শীতটা জাঁকিয়ে পড়েছে, ওদের এই খড়মপুর গ্রামে তো আরো বেশি। তবু মাফলার জড়ানো গলায় দীপুর মনে হল এখন বসন্তকাল এসে গেছে। হোক ঠান্ডা, তবু বসন্তের কোকিল যেন প্রতিটা গাছে বাসা বেঁধেছে।
দূরে দেখল ঘন্টু আসছে। সেদিকে তাকিয়ে দীপু ফিসফিস করে বলে উঠল, ”বাড়িতে পুজো করব কেন রে মাথামোটা, গ্রিস দেশের সরস্বতী কে জানিস না? ওদের পড়াশুনোর ঠাকুরের নামই তো অ্যাথেনা। আর তারই তো মন্দির এই পার্থেনন। নিজের বউয়ের পুজো কেউ করে বুঝি! আমি কি রামকৃষ্ণ? আপদের দল!”
দীপু একমনে বিশাল থার্মোকলের শিটটা থেকে সরু সরু করে স্ল্যাব কাটছিল, থার্মোকল জিনিসটা দেখতে যতটা সুন্দর, সেটাকে কেটে কিছু বানানোটা কিন্তু অতটা সোজা নয়, দীপু প্রথমে বাড়ির ছুরি দিয়ে কাটতে গিয়ে বোকা বনে গিয়েছিল, ছুরি আড়াআড়ি জোরে চালালেও থার্মোকলের মাঝের গোল গোল মটরদানার মতো জিনিসগুলো ভেঙে যায়, ফলে এবড়োখেবড়োভাবে কেটে যাচ্ছিল। অবশেষে কাল কলেজ থেকে ফেরার সময় মিকাইয়ের বাইকে করে মন্তেশ্বর টাউনে গিয়ে থার্মোকল কাটার স্পেশাল ছুরি কিনে এনেছে।
এই ছুরিটা ভারি মজার, অনেকটা পুরনো দিনের ক্ষুরের মতো দেখতে, ওপরে আয়তাকার ফলা বেরিয়ে থাকে, তা দিয়ে থার্মোকলের স্ল্যাবগুলো নিখুঁতভাবে কেটে বেরিয়ে আসছে।
দীপু ডানহাটের তেলোটা শক্ত করে চেপে ধরছে ছুরিটার ওপর, তারপর একদম উপর থেকে লম্বভাবে চালাচ্ছে থার্মোকলের গায়ে, একনিষ্ঠভাবে কাজটা করছে ঠিকই, কিন্তু মনের মধ্যে ওর একটা প্রচ্ছন্ন উত্তেজনাও কাজ করছে।
যার জন্য এত আয়োজন, সে দেখবে তো?
অ্যাথেনা আসবে তো?
গ্রামের এই দিকটা সব কাঁচাপাকা বাড়ি, তারই মধ্যে এই ফাঁকা জায়গাটা পাশের সিধুকাকাদের, ফাঁকা অবশ্য নয়, সিধুকাকা বছরে দু-বার এখানে কুমড়োর চাষ করে, মাঘ মাস শেষ হলেই আবার বীজ পুঁতবে, মাচা বেয়ে কুমড়োগাছের লতাপাতা বেড়ে উঠে গোটা জায়গাটা তখন ছেয়ে ফেলবে।
সিধুকাকার তাই ওদের ওপর কড়া নির্দেশ, ”দ্যাখ দীপু, জায়গাটা দিতে পারি তোদের পুজো করার জন্য, কিন্তু আর হপ্তাখানেকের মধ্যেই কিন্তু আমি বীজ বসাব, একদম পরিষ্কার করে দিবি কিন্তু বিসর্জনের পর! মনে থাকবে তো? আর বল্টুকে অঙ্কটা একটু দেখিয়ে দিবি তো ক-দিন।”
দীপুরা লম্বা করে ঘাড় নেড়েছিল। সিধুকাকার কথায় ঘাড় না নেড়ে উপায় নেই, এচত্বরে এমন ছোট্ট ফাঁকা জায়গা মেলা ভার। হাটতলার দিকে অবশ্য বেশ কিছু খোলা জায়গা রয়েছে, কিন্তু সেখানকার পরিবেশ বড় বাজে।
আসলে এখন সরস্বতী পুজোটা পড়ুয়াদের থেকে বেশি না-পড়ুয়াদের সম্পত্তি হয়ে গেছে, উড়োপাড়ার মস্তান ছেলেগুলো নমো নমো করে সরস্বতী ঠাকুর এনেই তার সামনে উদ্দাম হিন্দি গান চালিয়ে নাচে, মাইকের কানফাটা আওয়াজে ত্রাহি ত্রাহি রব ওঠে, আর রাত হলেই সেখানে মদ-মাংসের ফোয়ারা ছোটে। সরস্বতী পুজোর চাঁদায় নিজেদের দিব্যি শীতকালীন পিকনিকটা হয়ে যায়।
দীপুরা ছোট ছেলে, তার ওপর শান্তশিষ্ট, ওদের সাথে টক্কর দিয়ে পারবে কেন? তাই ওরা এই জায়গাটা বেছে নিয়েছে।
দীপু একমনে থার্মোকল কেটে প্যান্ডেল বানাচ্ছিল, দীপুর হাতের কাজ খুব সুন্দর, ওর ইচ্ছেও ছিল আর্ট নিয়ে পড়ার, কিন্তু গ্রামের লোকজন একটু প্রাচীনপন্থী, আঁকাজোকা নিয়ে যে পড়াশুনো করা যায়, কিংবা পড়াশুনো করা গেলেও যে তাই দিয়ে ভবিষ্যতে পেট চালানো যেতে পারে, সেই ধারণা এখানকার কারুরই নেই। দীপু উচ্চমাধ্যমিক পাশ করে ভয়ে ভয়ে একবার কথাটা বাবার কানে তুলতে গিয়েছিল, বাবা তখন দোকানের গদিতে বসে দাঁড়িপাল্লায় ওজনে ব্যস্ত, বারদুয়েক পুনরাবৃত্তির পর হাঁপাতে হাঁপাতে দীপুর দিকে তাকিয়েছিল, ”অ্যাঁ! আঁকা নিয়ে পড়বি মানে? সে আবার কি পড়া?”
দীপু মিনমিন করে বলেছিল, ”আঁকা, মানে আর্ট নিয়ে পড়া যায় তো! সরকারি কলেজ আছে কলকাতায়, সেখানে পড়া যায়। যদি চান্স পাই, খরচও তেমন নেই।”
”অ। তা আঁকা নিয়ে কি পড়াবে শুনি? ওই কাগের ঠ্যাং, বগের ঠ্যাং নিয়ে পড়ার আছেটা কি? আর পড়ে কি আঁকার টিউশনি করবি? তাতে পেট চলবে?” বাবা বিটকেল চোখে কিছুক্ষণ তাকিয়েছিল ওর দিকে, তারপর হাতের ডাল মাপার হাতাটা উঁচু করে তুলে ধরে চেঁচিয়ে উঠেছিল, ”চুপচাপ মন্তেশ্বর কলেজে গিয়ে ভর্তি হয়ে যাবি। গ্র্যাজুয়েশনটা পাশ কর, করে ব্যবসায় মন দে। এহ, বুড়ো বাপ দোকানে বসে হিমশিম খাচ্ছে, আর উনি যাবেন কলকাতায় আঁকতে!”
দীপু তবু হাল ছাড়েনি, ডুবন্ত মানুষ যেমন খড়কুটো ধরে বাঁচতে চেয়ে আঁকুপাঁকু করে, তেমনভাবে বলেছিল, ‘কে-কেন, গাঙ্গুলিদের ওই সোমেশকাকাও তো এঁকেই অতদূর…!”
ওর কথা শেষ হতে না হতেই বাবা এমনভাবে ওরদিকে তাকিয়েছিল, ও আর কথা শেষ করার সাহস পায়নি, মানে মানে কেটে পড়েছিল।
বাবার সেই তাকানোটা মনে পড়তেই দীপুর মনটা কেমন হয়ে গেল, একটা চাপা দীর্ঘশ্বাস ফেলে ও কাজে মন দিল। বাবার কথামতোই ও ওদের এই খড়মপুর গ্রাম থেকে এখন প্রায় একঘন্টা সাইকেল চেপে পড়তে যায় মন্তেশ্বর কলেজে। ইংরেজি অনার্স। দীপু যে পড়াশুনোয় খারাপ তা নয়, তার ওপর ওদের এই অজপাড়াগাঁয়ের তুলনায় ও পড়াশুনোয় যাকে বলে রীতিমতো ভালো, এই গ্রামে তো এখনো শিক্ষার আলোই তেমন পৌঁছয়নি। শুনতে আশ্চর্য লাগলেও সত্যি, খড়মপুর গ্রামে পড়াশুনো করাটা এখনো বিলাসিতা। আসলে এখানকার মানুষজন এতই গরিব, বেশিরভাগ বাড়িতেই মেয়েরা ঘরের কাজ আর ছেলেরা চাষবাস, কিংবা পোলট্রি ফার্মের কাজে জড়িয়ে পড়ে। এক-দুটো ছাড়া সবই প্রায় মাটির বাড়ি। সেখানে ওর আঁকাটাকে প্রোফেশনালি নেওয়াটা কি চোখে নেওয়া হবে তা তো সহজেই অনুমান করা যায়।
দীপু আরো কিসব ভাবছিল, হঠাৎ ঘন্টু হাঁপাতে হাঁপাতে ওর দিকে ছুটে এল, ”ওই, তোর বউ কিন্তু কাল সকালেই আসবে। একদম পাক্কা নিউজ ভাই!”
দীপুর বুকের ভেতরটা ছ্যাঁত করে উঠল, ”শি-শিওর তুই?”
”হান্ড্রেড পারসেন্ট শিওর বস! রুবু এই তো দেখে এল, সোমেশকাকারা গাড়ি থেকে নামছে, ওদের ওই বেঁটে মতো কাজের ছেলেটা সব লাগেজগুলো নামিয়ে বাড়িতে ঢোকাচ্ছে।”
দীপু একদৃষ্টে ঘন্টুর দিকে তাকিয়ে রইল, ”আর? আর কাউকে দেখেনি রুবু?”
ঘন্টু এবার মিটিমিটি হাসল, তারপর ডান হাতটা বাড়িয়ে দিল, ”বলব। আগে দশ টাকা ছাড়।”
দীপুর মুখটা বিরক্তিতে বেঁকে গেল। ঘন্টুর কথায় কথায় ঘুষ নেওয়ার বদভ্যাসটা আর গেল না। দীপুই বা এত টাকা কোত্থেকে পায়, ওই তো চার-পাঁচটা বাচ্চাকে পড়িয়ে হাজার টাকা মতো রোজগার ওর!
নিজের মনে গজগজ করতে করতে দীপু পকেট থেকে একটা দশ টাকার কয়েন বের করে বাড়িয়ে দিল, ”সবসময় গরিব মানুষের ওপর ডাকাতি করার অভ্যাসটা এবার বন্ধ কর।”
ঘন্টু চোখ টিপে বলল, ”গরিব? তুই? শালা এনআরআই বউ, এনআরআই শ্বশুর, আর তুই নাকি গরিব?” দীপুর বিরক্তি এবার বাড়ছে বুঝে তারপরেই ও আসল কথায় চলে এল, ”আরে অত চটিস কেন ভাই। তোর বউও এসেছে। আমি নিজে দেখেছি। ছাদের ওপর দাঁড়িয়েছিল।”
”ছাদের ওপর দাঁড়িয়েছিল দেখেই তুই কি করে বুঝে গেলি কাল সকালে ও এই পাড়ায় পুজো দেখতে আসবে?” দীপের এবার দশ টাকাটার ওপর ভারি আফসোস হতে শুরু করল।
‘ওহ পুরোটা আগে শোন না! আমাকে ফেসবুকে মেসেজ করে বলেছে, কাল সকালে এখানে আসবে।” কথাটা বলেই ঘন্টু সাবধানী গলায় বলে, ”তবে তোকে বলতে বারণ করেছে কিন্তু! তুই আবার বলে দিস না আমি বলেছি। সারপ্রাইজ টারপ্রাইজ দেবে বোধ হয়!”
”সারপ্রাইজ আবার কি?” দীপু হাঁ।
”তা তোমাদের প্রাইভেট ব্যাপার আমি করে জানব!” ঘন্টু চোখ টিপল, ”দ্যাখ সারপ্রাইজ হামি-টামি পাবি নিশ্চয়ই!”
কি আশ্চর্য ব্যাপার-স্যাপার অ্যাথেনার, কিছুই বোঝা যায় না! প্রেম করছে দীপুর সাথে, এদিকে কোথায় কখন আসবে, সেটা মেসেজ করে জানাচ্ছে ঘন্টুকে, আবার দীপুকে সেটা জানাতেও বারণ করছে। মাঝে মাঝে দীপুর মনে হয় সত্যিই কি অ্যাথেনা ওকে চায়? নাকি, হাজার হাজার মাইল দূরে বসে থেকে এটা ওর টাইম পাস ছাড়া আর কিছুই নয়!
আজও যখন ফাঁকা সময়ে বাড়ির ছোট্ট কোনায় রাখা ওর একান্ত নিজস্ব তক্তাপোষে শুয়ে শুয়ে মাথার নীচে হাত রেখে জানলা দিয়ে ও আকাশ দেখে, ওর জীবনের এই এপিসোডটা ভাবতে বসলেই যেন মনে হয় কোনো সিনেমা দেখছে। কিন্তু ক্লাইম্যাক্সে যে কি আছে, তা ঘন্টুর ভাষায় ‘ভগা’ই জানেন!
খড়মপুর গ্রামে যে কটা হাতে গোনা শিক্ষিত বাড়ি আছে, তার মধ্যে একটা হল গাঙ্গুলিদের বাড়ি। নিজস্ব জমি, পুকুর, ঠাকুরদালান, দুর্গামন্দির, সব মিলিয়ে একেবারে কয়েক বিঘে নিয়ে ওদের জমজমাট বসতভিটে। শুধু ধনসম্পত্তিতেই নয়, পড়াশুনোতেও ও-বাড়ির ছেলেমেয়েরা বরাবরই এগিয়ে। কেউ কলকাতা, কেউ দিল্লিতে বড় বড় চাকরি করে, দুর্গাপুজোয় সব একজোট হয়। আরো একটা কারণে গাঙ্গুলিবাড়ির গোটা বর্ধমান জেলাতে খুব নামডাক, বিরাট ঘটা করে সরস্বতী বন্দনা হয় ও-বাড়িতে, সরস্বতী পুজো যে স্কুল বা পাড়ার কচিকাঁচা ক্লাব ছাড়া বাড়ির সবাই করতে পারে, তা এগ্রামের লোকেদের কল্পনারও বাইরে। কিন্তু গাঙ্গুলি বাড়ির সবকিছুই অন্যরকম।
কিন্তু সেই বাড়িতেও ঝড় উঠেছিল, যখন বাড়ির সবচেয়ে ছোটছেলে সোমেশ বর্ধমান মেডিক্যাল কলেজে ডাক্তারি পড়তে পড়তে ফাইনাল ইয়ারে ছেড়ে দিয়ে এসে ঘোষণা করল যে ডাক্তারি করতে তার মোটেও ভালো লাগে না, সে আঁকতে চায়। জ্যাঠা, কাকা থেকে শুরু করে সমস্ত শুভাকাঙ্ক্ষী বয়োজ্যেষ্ঠ মানুষরা হাঁ হাঁ করে উঠেছিলেন। এসব অবশ্য দীপুর জন্মের আগের কথা, মায়ের মুখে শোনা। সোমেশকাকা লোকজনের কথায় অত কান-টান দেয়নি, সে দিব্যি ডাক্তারি পড়া ছেড়ে আর্ট নিয়ে পড়তে চলে গিয়েছিল উত্তর ভারতের কোনো এক শহরে। শোনা যায়, বাড়ির বড়দের তীব্র আপত্তি থাকলেও সোমেশকাকার মা নাকি ছেলের ইচ্ছে সত্যি করতে গায়ের গয়না খুলে দিয়েছিলেন।
সেই সোমেশ কাকার তারপর বহু বছর কোনো হদিশ ছিল না। গ্রামের জনজীবন এমনিতে নিস্তরঙ্গ ঠিকই, তাই বলে নতুন নতুন আলোচনার বিষয়ের অভাব হয় না। সোমেশকাকা মানুষের মন থেকে হারিয়েই গিয়েছিল।
পুকুরের জলে আবার ঢিল পড়ল যখন বছর দশেক আগে কোলকাতা থেকে একটা খবরের কাগজের দুজন রিপোর্টার বিশাল বিশাল ক্যামেরা নিয়ে ওদের এই খড়মপুর গ্রামে নিউজ কভার করতে এল। তখনই সারা গ্রাম হাঁ হয়ে শুনল, সোমেশকাকা নাকি এখন মস্ত বড় একজন আর্টিস্ট, সে নাকি পাথর দিয়ে এমন অসাধারণ মূর্তি বানায়, সারা দুনিয়া তার নাম জানে। সম্প্রতি সে নাকি খোদ আমেরিকার প্রেসিডেন্টের অসাধারণ নিখুঁত একটি মূর্তি বানিয়েছে, তাতে হইহই পড়ে গেছে বিশ্বে, সোমেশকাকার শিকড় খুঁজতে কলকাতার মিডিয়া তাই হানা দিয়েছে এই খড়মপুরে।
গ্রামের একমাত্র অশ্বত্থতলায় বুড়োরা সব বসে বিড়ি টানতে টানতে আরো শুনল, সোমেশ থাকে নাকি এখন গ্রিসে। সেখানকার মেয়েই বিয়ে করেছে।
গ্রামের পঞ্চায়েত প্রধান বুদুদাদু চোখ বড় বড় করে বলল, ”অ্যাঁ ! গ্রিস? গ্রিস মানে সেই ইতিহাস বইয়ের রোম, গ্রিস? আলেকজান্ডার? সেই সব দেশ এখনো আছে নাকি?”
তার পরের ফেব্রুয়ারি মাসে সোমেশকাকা তার গ্রিক বউ আর মেয়েকে নিয়ে অতবছর পর প্রথম বাড়িতে আবার পা দিল। বাড়ির ছেলে সারা পৃথিবীতে বংশের নাম উজ্জ্বল করেছে, আর তাকে গাঙ্গুলিবাড়ির বিখ্যাত সরস্বতীপুজোয় নেমন্তন্ন করা হবে না, তাই আবার হয় নাকি?
দীপুর এখনো স্পষ্ট মনে পড়ে সেই দিনটা, তখন ও সবে টেনে উঠেছে। স্কুল যায়, এসে বাড়ির মুরগিগুলোকে একটু সামলায়, আর অবসরে আঁকায় ডুবে যায়। ততদিনে সোমেশকাকার গল্প শুনে শুনে মনের মধ্যে তাঁকেই দীপু হিরোর আসনে বসিয়ে ফেলেছে। যদিও সোমেশকাকা আঁকিয়ে নয়, ইংরেজিতে যাকে বলে স্কাল্পটর, তবু সেও তো হাতের কাজ, শিল্পই হল!
কিছুটা পুজোর প্রসাদের লোভে, আর বাকিটা সোমেশকাকাকে চাক্ষুষ দেখার আগ্রহে সেদিন ও গাঙ্গুলিবাড়িতে গিয়েছিল।
আর সেদিনই ও প্রথম দেখেছিল অ্যাথেনাকে।
আজও ভাবলে কেমন ঘোরের মধ্যে চলে যায় দীপু, ওরই বয়সি একটা রোগা মেয়ে, মাখনের মতো ফর্সা আর মসৃণ তার হাতদুটো, পুতুলের মতো নীল চোখ, লাল একটা ফ্রক পরে বসেছিল ঠাকুরদালানে রাখা একটা চেয়ারে। সবচেয়ে অদ্ভুত মেয়েটার চুলগুলো, টিভিতে ইংরেজি সিনেমায় দেখা মেমগুলোর মতো, পুরো সোনালি, রোদ পড়ে যেন সেগুলো সত্যিকারের সোনার মতোই ঝলমল করছে।
ওকে ফ্যালফ্যাল করে তাকিয়ে থাকতে দেখে পাশ থেকে ওর বোন মিঠি বলেছিল, ”ওইটাই তো সোমেশকাকার মেম মেয়ে রে দাদা! কি ফর্সা দেখেছিস? নাকটা কি টিকলো রে, ঠিক যেন কাঞ্চনজঙ্ঘা পাহাড়!”
দীপু বিরক্ত হয়ে বোনের দিকে তাকিয়েছিল, মিঠি ততদিনে শুধু ঘুরেছে বলতে দার্জিলিং, কোনোকিছুর বর্ণনা করতে গেলেই যেন ওর মুখে দার্জিলিং এর কিছু না কিছু চলে আসবে।
সেবার গাঙ্গুলিবাড়িতে ভিড় একটু বেশিই হয়ে রয়েছিল সবসময়। একে তো সোমেশকাকার বউ মেয়ে দুজনেই খাঁটি বিদেশিনীর মতো দেখতে, ওই বয়সি মেয়ে ফ্রক পরে ঘুরছে, খড়মপুর গ্রামের লোকেরা ভাবতেই পারে না। তাছাড়া সাধারণত এই ধরনের মানুষেরা এমন অপরিচিত পরিবেশে এলে একটু আড়ষ্ট হয়ে থাকে, কথা কম বলে। কিন্তু অ্যাথেনা যেন একটা খরস্রোতা নদী, সবার সাথে হেসে হেসে কথা বলছে, গল্প করছে, জড়সড় হওয়ার কোনো বালাই নেই!
দীপু অনেক ইতস্তত করে সেবার কথা বলেছিল সোমেশকাকার সঙ্গে। ওর আঁকার প্রতি আগ্রহ সোমেশকাকা বেশ মন দিয়ে শুনেছিলেন, তারপর বলেছিলেন, ”ও তুমি ভজাদার ছেলে? আঁকো? বাহ, তোমার কিছু কাজ আমায় দেখিও তো!”
আঁকাকে যে আর্টিস্টরা কাজ বলে, সেই প্রথম জেনেছিল দীপু। আর তারপরেই পায়ে পায়ে ওর দিকে এগিয়ে এসে আলাপ করেছিল অ্যাথেনা।
সেবার সোমেশকাকারা গ্রিসে ফিরেছিল ফাল্গুন মাস কাটিয়ে, ততদিনে প্রকৃতির সাথে দীপুরও কৈশোর মনে বসন্তের ছোঁয়া লেগেছে। সেই বসন্তের ফুল নিজের মনের আকাশকুসুম কল্পনাতেই রঙিন থেকে রঙিনতর হয়েছে। অবশেষে পরের দুর্গাপুজোয় দীপু আরক্ত মুখে বন্ধুদের দিয়ে অ্যাথেনাকে জানিয়েছিল ওর মনের কথা।
ভাবতে ভাবতে কোথায় চলে গিয়েছিল দীপু, ঘন্টুর এক ঝটকায় ওর চমক ভেঙে গেল, ”কিরে, কোথায় হারিয়ে গেলি তুই? তাড়াতাড়ি কর, ঝুপ করে সন্ধে নেমে এলে কিন্তু আর কাজ শেষ করতে পারবি না। আর এইখানটা যা মশা, তখন বউকে দেখার বদলে ডেঙ্গুতে কোঁকাবি।”
দীপু তাড়াতাড়ি আবার থার্মোকলে মনোনিবেশ করল, ”হ্যাঁ, এই তো করছি। কাল সকালের মধ্যে হয়ে যাবে। ঠাকুরমশাইকে জিজ্ঞেস করেছিস ক-টায় পুজো?”
”ওই তো ন-টা থেকে শুরু।” ঘন্টু হঠাৎ গম্ভীর হয়ে যায়, ”আচ্ছা ভাই, আমি একটা কথা ভাবছিলাম। তুই ধর অ্যাথেনাকে বিয়ে করলি, তারপর এইসব পুজোর জোগাড় টোগাড় কে করবে? মানে ও তো এসব নিয়মকানুন কিছু জানেনা নিশ্চয়ই!”
দীপু মুখ দিয়ে একটা হাসির শব্দ করল, ”হুহ! গাছে কাঁঠাল এখনো পাকলোই না, আর তুই গোঁফে তেল দিচ্ছিস!”
”না রে সত্যি বলছি। তুই এত সুন্দর শোলা দিয়ে ঠাকুর, প্যান্ডেল বানাস আমরা তাজ্জব বনে যাই, আগেরবার তো ছবি তুলে ফেসবুকে দিয়েছিলাম, তোর ঠাকুরটা কি ফেমাস হয়েছিল জানিস? সেখানে তোর নিজের ঘরেই যদি না পুজো করতে …!”
”সব হবে। সব ট্রেনিং দিয়ে দেব। আর অ্যাথেনার এইসব ব্যাপারে আগ্রহও খুব। কতলোকে তো দু-তিনবছর বাইরে থেকে এসেই বাংলা ভুলে গেছে এমন হাবভাব করে, সেখানে অ্যাথেনা ওখানে জন্মেও তো বাংলা জানে বল, হোক ভাঙাভাঙা!”
অ্যাথেনার বাংলা দীপুদের বন্ধুমহলে এক দারুণ মজার বিষয়, ঘন্টুর মনে পড়তেই হেসে ফেলল, ”বটেই তো, বটেই তো!”
দীপু ওর মুখের দিকে তাকিয়ে গম্ভীরভাবে বলল, ”শোন ইচ্ছেটাই বড় কথা। আর সেটা ওর আছে।”
বাড়ি ফিরে এসেও দীপুর উত্তেজনাটা প্রশমিত হল না। সামনাসামনি কতদিন বাদে আবার দেখবে কাল সকালে ওকে, ভাবতেই কেমন হচ্ছে। আর অ্যাথেনা এমন অদ্ভুত মেয়ে, এখন ইচ্ছে করে কিছুতেই আর দীপুর সাথে যোগাযোগ করবে না, মেসেজের উত্তরও দেবে না।
কারুর সাথেই ওর আর কথা বলতে ইচ্ছে হল না, চুপচাপ খেয়ে নিয়ে শুয়ে পড়ল দীপু।
সত্যি, অ্যাথেনার যে সতিই দীপুর প্রতি কোনো প্রকৃত অনুভূতি আছে, নাকি বালিকা বয়সের অবুঝপনায় সে দীপুর প্রেম নিবেদনে নিয়মমাফিক সাড়া দিয়ে সেবার ফিরে গিয়েছিল গ্রিসে, সেই অনিশ্চয়তায় ভুগতে ভুগতেই দীপুর কেটে গিয়েছিল বেশ কয়েক বছর। ফাঁকা সময়ে অলস দুপুরে অঙ্ক খাতার পেছনে ফুটিয়ে তুলত অ্যাথেনার মুখ, আর নিজের মনেই ভাবত, বছরে দুবার ছাড়া দেখা সাক্ষাত তো দূর, যোগাযোগেরও কোনো উপায় নেই।
নিজের মনেই ও ভয় পেত, অ্যাথেনা সত্যিই ওকে চায় তো? তখন আশপাশের বন্ধুদের চোখের পলক ফেলার মতো ঘনঘন প্রেম, প্রেমিকা বদলাচ্ছে, সেসব দেখে মুখচোরা দীপু আরো ভড়কে যেত, ও নিজেও অ্যাথেনার এখানে এলে টাইম পাসের খেলনা নয় তো?
কিন্তু ভগবান মনে হয় ওর এই ভয়টাকে খুব সিরিয়াসলি নিয়েছিলেন। নাহলে তার বছরদুয়েকের মধ্যেই খড়মপুর গ্রামে রমরমিয়ে ইন্টারনেট এত সস্তা হয়ে উঠবে কেন।
আর ইন্টারনেটের যুগে এসে গ্রিস যা আড়াই ঘণ্টা দূরের কলকাতাও তাই!
সত্যিই, তারপর থেকে দীপুর আর কোনোদিনও ভয় করেনি। সারাদিন পড়া, আঁকা, টিউশনির ফাঁকে ফাঁকে অ্যাথেনাকে কাছে পেয়ে আসছে ও, এখন তো এমন অভ্যাস হয়ে গেছে, সামান্য কিছু ঘটলেই অ্যাথেনাকে না বলা পর্যন্ত ওর ভাত যেন হজম হয় না। যাই কিছু আঁকুক, আগে সেটা অ্যাথেনাকে পাঠাবে, অ্যাথেনার গম্ভীরমুখে মতামত মোবাইলের ওই আয়তাকার স্ক্রিনে দেখতে যে কি ভালো লাগে দীপুর!
এই তো আগের মাসে ওরা সান্তোরিনি বলে একটা দ্বীপে বেড়াতে গিয়েছিল, কি যেন সমুদ্রে বলেছিল অ্যাথেনা, ইগিয়ান সাগর না কি, সেই অসম্ভব সুন্দর দ্বীপটা তো অ্যাথেনার সঙ্গে সঙ্গে দীপুও ঘুরে ফেলল ফোনেই। শুধু তাই নয়, ওই দ্বীপে দাঁড়ানো অ্যাথেনার একটা ছবিও এঁকে ফেলেছিল ও তারপরেই।
দীপু জানে, ঘন্টুর মতো কিছু ঘনিষ্ঠ বন্ধু ছাড়া বেশিরভাগই ওকে নিয়ে আড়ালে হাসে, অদূর ভবিষ্যতে ও যে বিশাল লেঙ্গি খেতে চলেছে তাই নিয়ে নিজেদের মধ্যে রগড় করে। ওকে বোঝাতেও এসেছে অনেকে, ”ভাই অ্যাথেনাকে তুই বেশি সিরিয়াসলি নিস না। ওরা কিরকম সব দেশে থাকে জানিস? অন্যভাবে নিস না, কিন্তু তোর মতো এইরকম অজপাড়াগাঁয়ের একটা ক্যাবলা ছেলেকে ও ভালোবাসতে যাবে কেন? হ্যাঁ মানছি তুই ছেলেটা ভালো, কিন্তু এরকম কখনো শুনেছিস? তুই বল? রিন্টুর গার্লফ্রেন্ড কলকাতার, তাই ওকে ডাম্প করে দিয়ে চলে গেল, আর এ তো … ভাই এখনো সময় আছে, তুই বেরিয়ে আয়!”
দীপুর ঘুমে চোখ জ্বালা করছে, না কষ্টে, বুঝতে পারে না। দীপু কারুর কথা শোনেনি। বলা ভালো, শোনার মতো মনের জোর ওর ছিল না। স্কুল পেরিয়ে কলেজ, গোঁফের রেখা অস্পষ্ট থেকে স্পষ্ট হয়েছে, অ্যাথেনা যেন ওর জীবনের সাথে আরো ওতপ্রোতভাবে জড়িয়ে পড়েছে দিনের পর দিন।
*
সকাল ন-টায় পুজো শুরু হয়ে গেলেও ঠাকুরমশাই আসতে আসতে প্রায় পৌনে দশটা বেজে গেল। পাড়ার মিন্টি, রাণু, মানসী, টিয়ার মতো বাচ্চা মেয়েগুলো শাড়ি পরে উপোস করে কলকল করছিল দীপুর তৈরি করা থার্মোকোলের প্যান্ডেলের সামনে।
ওদিকে ঘন্টু, মিকাইরা ব্যস্ত পুজোর আয়োজনে। একপাশে দীপুর বোন মিঠি পাকা গিন্নির মতো বসে বসে ফল কাটছে।
সত্যিই, নামমাত্র খরচে কত সুন্দর প্যান্ডেল এবং মূর্তি বানানো যায়, তা এবারেও দীপু দেখিয়ে দিয়েছে। থার্মোকোল দিয়ে বানানো এক অপরূপ স্থাপত্য, সূক্ষ্ম সূক্ষ্ম ভাঁজে ফুটে ওঠেছে তার সৌষ্ঠব।
দীপু হলুদ রঙের পাঞ্জাবিটা পরে একটু দূরে দাঁড়িয়েছিল চুপ করে, মনের ভেতরটা ছটফট করলেও বাইরে প্রকাশ করছিল না একটুও।
মিন্টি বন্ধুদের ছেড়ে দৌড়ে গেল ওর দিকে, ”দীপুদাদা তুই এইটা কলকাতার রাজভবন বানিয়েছিস না বল? রাণুরা কেউ বিশ্বাস করছে না আমার কথা, আমি বলছি ওদের কোলকাতা গিয়ে আমি এই বাড়িটা দেখেছি। এটা তো রাজ্যপালের বাড়ি, তাই না?”
দীপু আলতো করে পাড়াতুতো ছোট্ট বোনটার মাথার চুলগুলো ঘেঁটে দিল, ”না রে। এটা একটা বহু পুরনো মন্দির। এর নাম পার্থেনন। গ্রিসে আছে। প্রায় দেড় হাজার বছরের পুরনো, বুঝলি!”
মিন্টি বড় বড় চোখ করে বলল, ”মন্দির? এইরকম দেখতে? কোন ঠাকুরের মন্দির রে দীপুদাদা?”
দীপু কিছু একটা বলতে যাচ্ছিল, কিন্তু কথা ঠেঁটেই রয়ে গেল, আড় চোখে দেখল অ্যাথেনা আসছে।
অ্যাথেনা শাড়ি পড়েছে?
দীপুর চোখ বড়বড় হয়ে গেল। লাল একটা ফুলহাতা সোয়েটারকে ব্লাউজের মতো করে পরে তার উপর কাঁচা বাসন্তী রঙের একটা শাড়ি পরে আসছে অ্যাথেনা। অনভ্যাসে সামনের কুঁচিগুলোর ভেতরের কিছু কুঁচি খুলে গেছে, কোল আঁচল লুটোচ্ছে মাটিতে। শীতের উত্তুরে হাওয়ায় একদিকে অবাধ্য সোনালি চুল, অন্যদিকে শাড়ি, অ্যাথেনা কোনটা সামলাবে বুঝতে পারছে না।
তবু শাড়ি পরা অ্যাথেনাকে দেখে দীপুর বুকের ভেতর যেন এক হাজার দোয়েল পাখি গান গেয়ে উঠল।
কি ভাগ্যিস, এই সময়েই ঘন্টুরা একটু দূরে গেছে! নাহলে দূর থেকে আওয়াজ দিয়ে দিয়েই দীপুকে আরো নার্ভাস করে দিত।
অ্যাথেনা ওরেকদম সামনে এসে দাঁড়াল, হাসি হাসি মুখে বলল, ”শাড়ি পরেছ, দেখুছু?”
অন্যসময় হলে দীপু অ-কার, উ-কার নিয়ে রসিকতার লোভ ছাড়ত না, অ্যাথেনা মোটামুটি বাংলা শব্দগুলো ঠিকঠাকই বলে, কিন্তু কোথায় খেয়েছ, কোথ্যা খেয়েছি হবে সেটা কিছুতেই বুঝতে পারে না।
কিন্তু আজ ওর কথা প্রায় বন্ধ হয়ে আসছিল। অ্যাথেনার সাথে ওর প্রেমপর্বের বয়স প্রায় চার-পাঁচবছর হলেও তার বেশিরভাগটাই কেটেছে ভার্চুয়াল দুনিয়ায়, বাস্তবে এত কাছাকাছি হওয়া এই প্রথম!
ও বলল, ”খুব সুন্দর দেখাচ্ছে।”
অ্যাথেনা হাসল। হাতের ব্যাগ থেকে একটা কাগজ বের করে ওর দিকে এগিয়ে দিল।
”কি এটা?” দীপু বিস্মিত হল।
”সারপ্রাইজ! দেখই না!”
দীপু কাগজটা খুলে পড়তে পড়তে হতভম্ব হয়ে গেল।
গ্রিসের এক নামজাদা আর্ট কলেজ। তাদের অ্যাডমিশন সেল এটাই জানাচ্ছে যে, তারা শ্রীদীপ্ত মজুমদারের সবকটা আঁকাই পেয়েছে এবং জুনিয়ার ডিপার্টমেন্টের ছাত্র হিসেবে তাকে তাঁরা মনোনীত করেছে। এজন্য একটা মোটা স্কলারশিপও সে পাবে, কিন্তু তার জন্য রুটিন একটা ভিডিও ইন্টারভিউ দিতে হবে, তার জন্য সুবিধামতেন্ঠ তারিখ এবং সময় জানতে চাওয়া হয়েছে ওর কাছ থেকে। এছাড়া আরো কিছু রুটিন টেস্টেরও উল্লেখ রয়েছে চিঠিতে।
পুরো চিঠিটা পড়ে দীপু হতভম্ব মুখে অ্যাথেনার মুখের দিকে তাকাল, ”মানে! আমি তো কিছুই বুঝতে পারছি না।”
”বুঝটে পারছে না?” শিশুর মতো উজ্জ্বল হাসিতে অ্যাথেনার মুখটা ঝলমল করছে, ”আমি সব পেইন্টিংগুলো ওদের সেন্ড করেছিল যে! ড্যাডও রেকমেন্ডেশন লেটার লিখে দিলাম। আমার ডিপু এখন পেইন্টার হয়ে যাব। হি হি!”
দীপু হতবাক মুখে অ্যাথেনার দিকে তাকাল।
এইজন্য গতও কয়েকমাস ধরে তাড়া দিয়ে দিয়ে অ্যাথেনা ওর পাসপোর্ট করিয়েছে?
ওর হঠাৎ অ্যাথেনাকে জড়িয়ে ধরতে ইচ্ছে হল। ভালোবাসা ভালোবাসাই, তাতে দেশ, দুরত্ব, ভাষা কিচ্ছু নির্ভর করে না। গ্রিস থকে খড়মপুরের দূরত্ব আসলে এক ইঞ্চিরও কম। ঠিক ওর যতটা কাছে এখন অ্যাথেনা দাঁড়িয়ে আছে।
কয়েকদিন ধরেই শীতটা জাঁকিয়ে পড়েছে, ওদের এই খড়মপুর গ্রামে তো আরো বেশি। তবু মাফলার জড়ানো গলায় দীপুর মনে হল এখন বসন্তকাল এসে গেছে। হোক ঠান্ডা, তবু বসন্তের কোকিল যেন প্রতিটা গাছে বাসা বেঁধেছে।
দূরে দেখল ঘন্টু আসছে। সেদিকে তাকিয়ে দীপু ফিসফিস করে বলে উঠল, ”বাড়িতে পুজো করব কেন রে মাথামোটা, গ্রিস দেশের সরস্বতী কে জানিস না? ওদের পড়াশুনোর ঠাকুরের নামই তো অ্যাথেনা। আর তারই তো মন্দির এই পার্থেনন। নিজের বউয়ের পুজো কেউ করে বুঝি! আমি কি রামকৃষ্ণ? আপদের দল!”
।। এক।।
ভেতরের করিডরের বড় ঘড়িটায় ঢং ঢং করে ছ-টা বাজল, তবু বিশ্বরূপ বেঞ্চ থেকে উঠলেন না। অ্যাটেন্ডেন্ট সুদীপ বলে ছেলেটা দু-বার তাগাদা দিয়ে গেছে, ”দাদু, সন্ধে নেমে গেল, এরপর কিন্তু মশা কামড়াবে, আপনার এমনিই কিছু একটু হলেই স্কিনে রাশ বেরিয়ে যায়, ভেতরে চলুন।” বিশ্বরূপ পাত্তা দেননি। এই অ্যাটেন্ডেন্টগুলো বিরক্ত হলেও বেশি কিছু বলতে পারে না, মোটা টাকা প্রতিমাসে জমা পড়ে এই সংস্থার অ্যাকাউন্টে, খারাপ ব্যবহার করলে এদেরই চাকরি যাবার সম্ভাবনা।
গঙ্গার পাড়ে এই সুন্দর সাদা বিলাসবহুল ওল্ড এজ হোম, মাত্র বছর পাঁচেকের পুরনো হলেও ভিক্টোরিয়ান গথিক স্টাইলে বানানো, অনেকটা রাজভবনের স্টাইলে, নাম ‘ঝরা পাতা’। মূলত উচ্চবিত্ত পরিবারের বৃদ্ধ বৃদ্ধা, যাদের সুশিক্ষিত ছেলে বা মেয়ে বাইরে ওয়েল সেটলড, তারাই এখানকার বাসিন্দা। বিশ্বরূপও তাঁদের মধ্যেই একজন। সারাটা জীবন নেভিতে ভালো চাকরি করেছেন, একমাত্র ছেলে রূপক ছোট থেকেই মেধাবী, বহুবছর ধরেই সে আমেরিকায়, আগে তবু বছরে একবার আসত, বছর পাঁচেক আগে ওর মা চলে যাওয়ার পর আর আসে না, মাসে এক-দুবার ফোন করেই বুড়ো বাবার প্রতি কর্তব্য সারে। বিশ্বরূপের তার জন্য কোনো অসন্তোষ নেই, সারাটা জীবন তিনি কারুর গলগ্রহ হয়ে কাটাননি, এখনো তা চান না। মোটা টাকা পেনশন পান, বইয়ের পোকা তিনি, অবসর কাটাবার অভাব হয় না। শুধু সল্টলেকের বিশাল বাড়িটার শূন্যতা তাঁকে যেন গিলে খেটে আসছিল স্ত্রী চলে যাওয়ার পর থেকে। তাই একরকম নিজের ইচ্ছাতেই এই বৃদ্ধাবাস খোলার বিজ্ঞাপন দেখে চলে এসেছিলেন এখানে। তবু কিছু লোকের সাহচর্য তো পাওয়া যাবে। তাই ‘ঝরা পাতা’র তিনি একদম প্রথম থেকেই বাসিন্দা, আর তিনিই বোধ হয় একমাত্র যার এইখানে থাকা নিয়ে কারুর প্রতি কোনো ক্ষোভ বা অভিমান নেই।
বিশ্বরূপ গঙ্গার থেকে চোখ তুলে আকাশের দিকে তাকালেন। দূরে অস্ত যাওয়া সূর্যটাকে আর দেখা যাচ্ছে না, শুধু তার ফেলে যাওয়া লাল রেশটা সারা পশ্চিম আকাশটায় কেমন বিষণ্ণতার সৃষ্টি করেছে, ঠিক বিশ্বরূপের বর্তমান মানসিক অবস্থার মতো, ভাবলেন বিশ্বরূপ। গতকাল অবধিও প্রতিটা বিকেলবেলা কত সুন্দর কাটত, সন্ধে হতে না হতেই মালবিকা এসে বসত তার ঠিক পাশটাতে, কত গল্প, কত কথা বলতেন দুজনে। এই পঁয়তাল্লিশ বছরের জমে থাকা কত অভিমান, হাসি, কান্না মুক্তোর মতো ঝরে পড়ত। প্রায় অর্ধশতাব্দী আগের প্রথম প্রেমের বিন্দু বিন্দু কথা দিয়ে কেটে যেত এই অনন্ত অবসর। কিন্তু আজকের পর থেকে তা আর হবে না। মালবিকা আর কোনোদিনও এসে বসবে না পাশে। ভাবলেই কেমন অস্থির লাগছে।
হঠাৎ একটা মৃদু গলাখাঁকারিতে বিশ্বরূপ চমকে পাশে তাকাতেই দেখলেন মালবিকা এসে দাঁড়িয়েছে, কিন্তু বেঞ্চে বসেনি, আলগোছে বলল, ”কাল অনেক ভোরে গাড়ি আসবে, তুমি তখন হয়তো ঘুম থেকে উঠবে না, তাই দেখা করতে এলাম।”
বিশ্বরূপ মৃদু হাসলেন, বললেন, ”বেশ তো, বোসো না একটু।” তারপর কি মনে পড়তে বললেন, ”অর্পণ কাল বুঝি খুব ভোরে আসবে?”
মালবিকা পাশে বসে পড়ে বলল, ”হ্যাঁ। অফিস যাওয়ার আগে নিয়ে যাবে আমায়।”
প্রায় দশমিনিট কেউ কোনো কথা বলল না। সুদীপ বলে ছেলেটা আরো একবার ডেকে গিয়েছে, এরা বেশ মজা পায় বিশ্বরূপ আর মালবিকার ব্যাপারে, নিজেদের মধ্যে এই নিয়ে ইয়ার্কিও মারে, বিশ্বরূপ জানেন। ভাবে বুড়ো বুড়ির রস কত, এখানে এসে এই বয়সেও প্রেম! বিশ্বরূপ পাত্তা দেন না, ওরা তো আর জানে না, পুরনো হারিয়ে যাওয়া প্রেমকে ওরা এখানে এসে খুঁজে পেয়েছেন!
বিশ্বরূপ হঠাৎ নরমসুরে বললেন, ”সেই পঁয়তাল্লিশ বছর আগে জাহাজের চাকরি নিয়ে আমি তোমায় ছেড়ে চলে গেছিলাম, সেই শোধ তুমি এখন তুলছ মালি? ক্লিন্তু আমি তো ফিরে এসেছিলাম তোমার কাছে, তখন তুমি অন্যের বউ। কিন্তু তুমি তো আর ফিরে আসবে না!”
মালবিকা ঠেঁট কামড়ালেন। পঁয়তাল্লিশ বছর আগে তিনি ছিলেন স্কুল ছেড়ে সদ্য কলেজে পা রাখা এক যুবতী, বিশ্বরূপ চাকরি নিয়ে চলে যাওয়ার তিন বছর অবধিও যে নানা অজুহাতে নানা বাহানায় অজস্র বিয়ের সম্বন্ধ ক্যানসেল করেছিল, শুধু কবে বিশ্বরূপ ফিরে আসবেন সেই আশায়। শেষটা যখন বাবাও চলে গেলেন, মায়ের মুখ চেয়ে আর অরুণের সাথে বিয়েটা ভাঙতে পারেননি। সময়ের সাথে সাথে, সংসারের জাঁতাকলে, সন্তান, কর্তব্যের মাঝে বিশ্বরূপের মুখটা কখন যেন ফিকে হয়ে গিয়েছিল, পুরনো হলদে হয়ে যাওয়া অ্যালবামের মতোই হারিয়ে গিয়েছিল তাঁর বিশ্ব, শেষে এতবছর বাদে এই ‘ঝরা পাতা’য় এসে যে দেখা হবে ভাবতেও পারেননি মালবিকা। মাত্র ছ-মাস হল এখানে এসেছিলেন মালবিকা, কিন্তু এই ক-টা দিন যেন রূপকথার মতো কেটেছে তাঁর। না, বিশ্বরূপের মধ্যে তিনি হারানো প্রেমকে আর খুঁজতে চাননি, বরং পেয়েছিলেন এক বন্ধু, পরম নির্ভরতার। যে তাঁকে সঙ্গ দেবে, কথা বলবে। এখানে মালবিকা এসেছিলেন বাড়ি ছেড়ে, সংসার ছেড়ে আসার মন খারাপ নিয়ে, আর যাচ্ছেন ‘ঝরা পাতা’কে ছেড়ে যাওয়ার মনখারাপ নিয়ে। মালবিকা হঠাৎ বললেন, ”আচ্ছা, আমরা বাবা-মায়েরা সবসময় চাই ছেলেমেয়ে দারুণ পড়াশুনোয় হোক, বিশাল চাকরি করুক, কেন বল তো! বুড়ো বয়সে বাবা-মাকে ছেড়ে তারা নিজেদের কেরিয়ারের জন্য দূরে গিয়ে থাকবে বলে? তার থেকে তো সাধারণ হওয়াই ভাল, আমার বান্ধবী মনিকার ছেলেটার সাধারণ দোকান, কিতু মনিকা কি সুন্দর ছেলে, বউ, নাতনির সাথে রয়েছে, মনির শরীর খারাপ হলে ছেলে ডাক্তারের কাছে নিয়ে যাচ্ছে, মাথায় হাত বুলিয়ে দিচ্ছে, পাশে বসে দু-দণ্ড কথা বলছে! আমরা কি পাচ্ছি বল তো?”
অন্য কেউ এই কথাগুলো বললে এতক্ষণে বিশ্বরূপ প্রতিবাদ করতেন, বলতেন, ”আপনি মশাই ভারি সেলফিস, ছেলেমেয়ে বড় হয়েছে, তাদের নিজেদের মতো লাইফটা কাটাতে দিন না! সারাক্ষণ আপনার সাথে লেপ্টে থাকলে জগৎটাকে জানবে কি করে সে? এই জন্যই বাঙালি জাতটার কিছু হল না!” কিন্তু এখন বিশ্বরূপ কিছু বললেন না। মালির মনটা আজ বড় খারাপ। ওর ছেলে এতদিন চেয়েছিল তাদের প্রাইভেসি রক্ষার্থে মা বৃদ্ধাশ্রমেই থাকুক, কিন্তু সম্প্রতি বিদেশ চলে যাওয়ার অফার আসায় আর ইদানীং কিছু চুরি ছিনতাইয়ের ঘটনায় সে ব্যাটার মনে হয়েছে বালিগঞ্জ লেকের একদম পাশে অমন দোতলা বাড়ি ফাঁকা পড়ে থাকলে বড়ই চিন্তার, যেকোনো সময় বেহাত হয়ে যেতে পারে। তাই মোটা মাইনের লোক রাখার থেকে বিনাপয়সার মা-কেই বাড়ির কেয়ারটেকার হিসেবে বেশি উপযুক্ত মনে হয়েছে তার। তাই মালবিকাকে নিয়ে যাচ্ছে সে কাল সকালে। এই সপ্তার মধ্যেই সে স্ত্রী-কন্যাকে নিয়ে পাড়ি দেবে বিদেশে।
বিশ্বরূপ ভাবলেন, তিনি নিজে সন্তান হলেও কি নিজের স্বার্থটাই এমন নির্মমভাবে দেখতেন? মায়ের ইচ্ছে অনিচ্ছের কোনো মুল্যই দিতেন না? কিন্তু ছেলে যদি মা-কে নিয়ে যেতে চায়, তিনি কিভাবে আটকাবেন? অসহায় হয়ে মালির শীর্ণ হাতটা ধরতে ইচ্ছে করল তাঁর।
মালবিকা আবার বললেন, ”অবশ্য আমাদের ভালো লাগা মন্দলাগার কি-ই বা দাম আছে! সত্যিই তো আমরা ঝরে যাওয়া পাতা!”
বিশ্বরূপ সোজা হয়ে বসলেন। এখন এই দুঃখবিলাস তাঁর ভালো লাগছে না, ঝরে যাওয়া পাতা হতে যাবেন কেন তিনি! মানুষের বয়স হলেই তাকে বাতিলের খাতায় ফেলে দেওয়া হয় কেন? তিনি নিজে এখনো যথেষ্ট কর্মঠ, নিয়মিত যোগব্যায়াম করেন, বাঁচার ইচ্ছে তাঁর এখনো পুরো মাত্রায় রয়েছে। মনটা তেতো হয়ে গেল। সারাজীবন নিজের চারপাশে একটা কঠিন বর্ম তৈরি করে রেখেছিলেন, কষ্ট হলে মন খুলে কাঁদতে পারেননি, আনন্দ হলে প্রাণ খুলে হাসতে! ডিফেন্সে চাকরি করতে করতে কখন যেন একটা কঠিন পাথরে পরিণত হয়েছেন! কিন্তু কাল সারারাত সত্যিই ঘুম আসেনি একফোঁটাও। আচ্ছা মালি এল কেন? এর থেকে আর দেখা না হলেই ভালো ছিল, বেশ ছিলেন বিশ্বরূপ সারাদিন বই নিয়ে। সাময়িক মনখারাপটা ঝেড়ে ফেলে আজ সারাদিন ধরে ভেবে চলা কথাগুলো মনে পড়তেই বললেন, ”চল মালি আমরা কিছু একটা করি।”
মালবিকা অবাক হয়ে তাকালেন, ”কি করব!”
বিশ্বরূপ সোজা হয়ে বসলেন, ”এত বছর তো খালি নিজেদের জন্যই বাঁচলাম, নিজের পড়াশুনো, নিজের কেরিয়ার, নিজের ছেলেমেয়ে, খালি আমার আমার আর আমার! ওপরে গিয়ে কি জবাবদিহি করবে মালি, যদি জিজ্ঞেস করে এত বছর ধরে পৃথিবীর সম্পদ ধ্বংস করলে, কি দাগ কেটে এলে? কি বলবে মালি?”
মালবিকা বললেন, ”দাগ আমি কি কাটব রূপ! আমি সাধারণ মানুষ। ছেলেকে বড় করেছি এতেই আম্মার………।”
বিশ্বরূপ অস্থির হয়ে বললেন, ”ওসব ছেঁদো কথা ছাড়ো। ওগুলো আমাদের ভেতরের স্বার্থপর ‘আমি’-টার অজুহাত বুঝলে! অন্যের জন্য বাঁচতে গেলে অসাধারণ হতে হয় না মালি, শুধু মনটাকে বড় করতে হয়।”
মালবিকা বললেন, ”এই বয়সে কি করার কথা ভাবছ তুমি?”
বিশ্বরূপ একমুহূর্ত থমকালেন, বললেন, ”মালি, তোমার ছেলে আমার ছেলে মেধা নিয়েই জন্মেছে, এদের কৃতিত্বে আমাদের বিশেষ কোনো ক্রেডিট আছে কি? এই যে নরেন্দ্রপুর, রহড়া থেকে শুরু করে সব ভালো ভালো জেলা স্কুল বা নামজাদা স্কুলগুলোয় এত টাফ অ্যাডমিশন নিয়ে ছেলেমেয়েদের ভর্তি কড়া হয়, তারা তো এমনিই ভালো মালি, তারা যেখানেই পড়ুক, ভালো করবে, তাহলে স্কুলের কি ক্রেডিট হল? ক্রেডিট তো সেটা যদি পচতে শুরু করা গাছগুলোতে আবার সবুজ পাতা আনানো যায় তাই না মালি? চল না আমরা দুটি ঝরা পাতা মিলে কয়েকটা সবুজ পাতা তৈরি করি!”
সেদিনের সন্ধ্যেয় বিশ্বরূপ আর মালবিকার কথোপকথনের পর প্রায় একবছর কেটে গেছে। কিন্তু এই একবছরে দুজনের জীবনই আমূল বদলে গেছে। আজ সকাল থেকে মালবিকা ভীষণ ব্যস্ত। তাঁর ছেলে অর্পণ বিদেশে চলে গেছে প্রায় বছরখানেক হল, আগামী পাঁচ বছরের মধ্যে তার ফেরার সম্ভাবনা নেই। তা নিয়ে আর তেমন মনখারাপও হয় না মালবিকার! ওরা সুখে থাকলেই স্বস্তি। মালবিকা ‘ঝরা পাতা’ ছেড়ে তাঁর বালিগঞ্জের বিশাল বাড়ির দোতলায় থাকেন আর সঙ্গে দুটো কাজের মেয়ে। কিন্তু তাঁর একা লাগেনা মোটেই। কারণ নীচতলাটা সবসময়েই গমগম করে আর তিনি নিজেও ভীষণ ব্যস্ত থাকেন। বিশ্বরূপও এখন ভীষণ ব্যস্ত, সকাল হলেই চলে আসেন এই বাড়িতে, দুপুর অবধি সব দেখাশোনা করে চলে যান তাঁর নিজের সল্টলেকের বাড়িতে, সেখানেও একই চিত্র। এত ব্যস্ততায় বিশ্বরূপের বয়স যেন আরো কমে গেছে, সুঠাম ঋজু গড়নের ফর্সা রিমলেস চশমার অভিজাত যুবকটিকে দেখলে কে বলবে বার্ধক্যে উপনীত হয়েছেন তিনি! সপ্তায় দুদিন তাঁকে ছুটতে হয় লালবাজারে, এছাড়া কোর্টের ঝামেলা তো লেগেই আছে।
মালবিকা রান্নাঘরে গিয়ে তদারক করছিলেন। রান্নাঘরের বাইরের কলতলাতেও শামিয়ানা খাটানো হয়েছে, সেখানে রাখা রয়েছে বিশাল বিশাল সব গ্যাসওভেন। মালবিকা এটা ওটা নির্দেশ দিচ্ছিলেন। অদ্ভুতভাবে তাঁর কোমরের ব্যথাটাও বহুদিন হল নেই, বিশ্বরূপ ঠিকই বলেন, কাজই মুক্তি! আজ প্রায় সত্তর আশি জন খাবে এবাড়িতে। বাইরে থেকে রাঁধুনি আনানোর প্রস্তাব হয়েছিল, কিন্তু রতন জোর করে বারণ করেছে, বারবার বলেছে, ”না মেসোমশাই, তোমরা লোক রাখবে না কিন্তু! আরে আমি একাই দুশো জনের রান্না করতাম, আর সেখানে তো এই ক-টা লোক!”
মালবিকা রতনের দিকে তাকিয়ে দেখলেন সে ভীষণ ব্যস্ত। দুই হাতে একই সাথে অদ্ভুত মুন্সিয়ানায় দুটো কড়াইয়ে রান্না করছে, ওদিকে কুটনো কুটছে আরো তিনজন। তিনি নরমসুরে ডাকলেন, ”রতন, সকাল থেকে মুখে কিছু দিয়েছিস?”
রতন মুখ না ঘুরিয়েই বলল, ”ওসব পরে মাসিমা! রান্না একটা পুজো জানো! সেটা মন দিয়ে না করলে ঠাকুর রেগে গিয়ে খাবারের বারোটা বাজিয়ে দেয়!”
মালবিকা মৃদু হাসলেন, রতন ছেলেটা একটু বেশি বকে, কিন্তু মনটা বড় ভালো। কে বলবে এই ছেলে তিনবছর জেল খেটে বেরিয়েছে? প্রথম যখন বিশ্বরূপ বলেছিলেন যে অল্পবয়সে জেলে ঢোকা ছেলেদের নিয়ে কিছু করতে চান, মালবিকা শুনে আঁতকে উঠেছিলেন, ”কি বলছ তুমি! জেলফেরত ক্রিমিন্যালদের বাড়িতে থাকতে দেব! তুমি কি পাগল হয়ে গেছ?”
কিন্তু বিশ্বরূপ ছটফটিয়ে উঠে বলেছিলেন, ”উফ মালি, তুমি না টিচার ছিলে? আমাদের দেশে নাবালক অপরাধীর সংখ্যা সাংঘাতিক হারে বেড়ে চলেছে, পনেরো ষোল বছরের ছেলেরা এমন সব জঘন্য অপরাধ করছে যা কল্পনাও করা যাচ্ছে না! কিন্তু ভারতীয় সংবিধান অনুযায়ী এদের জুভেনাইল কোর্টে বিচার হচ্ছে, আর আঠারো বছর বয়স হতেই এরা জেলে কুসঙ্গে মিশে আরো বড় আসামী হয়ে বেরোচ্ছে! আমরা তো কন্সটিটিউশনের নিন্দা করেই খালাস, কিন্তু একবার ভেবে দ্যাখো তো, আমরা নিজেরাই কি এইজন্য দায়ী নই?”
মালবিকা রাগে কাঁপছিলেন, ”আমরা? আমরা কেন দায়ী হতে যাব রূপ? নির্ভয়ার কথা ভুলে গেছ? সবথেকে নৃশংস অত্যাচার করেছিল নাবালক ছেলেটা, মেয়েটার শরীর থেকে অন্ত্র পর্যন্ত টেনে বের করে এনেছিল, এরা শুধু জন্মায় লোকের সর্বনাশ করতে!”
বিশ্বরূপ অস্থির হয়ে বলেছিলেন, ”মালি, একটা বাচ্চা যখন জন্মায় তখন তাঁর মন, মানসিকতা, সব কিছু থাকে একটা সাদা কাগজের মতো, আশপাশের বড়রা যা করে, বাচ্চারা সেটাই তার মনের কাগজে লেখে, আশপাশের সংস্কৃতি বা অপসংস্কৃতিই তাকে চালিত করে। জেলের আরেকনাম সংশোধনাগার হলেও দাগী আসামীদের সাথে মিশে এরা পাল্টাবার বদলে আরো খারাপ হয়ে যাচ্ছে! আমরা এতদিন তো খালি নিজের আর নিজেদের লোকেদের কথাই ভেবে সব কিছু করলাম মালি, চল না এই পৃথিবী ছেড়ে চলে যাওয়ার আগে ভালো কিছু করে যাই? একটাই তো জীবন! ভালোরা তো ভালো হবেই, খারাপদের ভালো করতে পারাটাই তো চ্যালেঞ্জ মালি!”
মালবিকা তবু রাজি হতে পারেননি। গোঁজ হয়ে বসেছিলেন।
বিশ্বরূপ হাল ছাড়েননি, বলেছিলেন, ”তোমার সাথে আমার প্রথম দেখা হওয়ার দিনটার কথা মনে পড়ে তোমার? স্বামী বিবেকানন্দের জন্মতিথিতে কলেজে তোমার সেই তাৎক্ষণিক বক্তৃতা, তোমার সেই বলা লাইন আমার আজও মনে আছে, স্বামীজী বলেছেন এসেছিস যখন একটা আঁচড় কেটে যা। সারাজীবন তো খালি নিজেদের খুশি করলাম আর কর্তব্য করলাম আমরা, আঁচড় কাটার তো এটাই সবচেয়ে ভালো সময় মালি!”
এই একবছরে সত্যিই দেখিয়ে দিয়েছেন বিশ্বরূপ। জুভেনাইল কোর্টে সাজা পেয়ে নাবালক কোনো অপরাধী আঠেরো বছর হবার পর জেল থেকে বেরোলেই তাকে নিয়ে আসেন মালবিকার বাড়ি। প্রথমদিকে লিগ্যাল কিছু ঝামেলায় পড়তে হলেও লালবাজারে বিশ্বরূপ এখন শুধু পরিচিতই নন, খুব সন্মানিয় ব্যক্তি। এমন মানুষ ক-জন হয় যে দেশি বিদেশি কোনো গ্র্যান্টের তোয়াক্কা না করে, নিজের কোনো স্বার্থের কথা না ভেবে পাঁকে পদ্মফুল ফোটাতে ঝাঁপিয়ে পড়েন?
মালবিকার বাড়ির একতলায় প্রায় কুড়িটা এরকম ছেলে থাকে। তাদের অতীত ভুলে যে যা ভালোবাসে সেইদিকে তাদের বেড়ে উঠতে সাহায্য করেন বিশ্বরূপ আর মালবিকা। কেউ ভালোবাসে ছবি আঁকতে, কেউ চায় নতুন করে পড়াশুনো শুরু করতে, কেউ আবার বুঁদ হয়ে থাকে বাগানের কাজে। ছ-মাস আগে জায়গার সংকুলান না হওয়ায় বিশ্বরূপের নিজের সল্টলেকের বাড়িতেও এখন ত্রিশটা মতো ছেলে থাকে।
পেছন থেকে তোতন ডাকল, ”দিম্মা, দাদু কখন আসবে?”
মালবিকা সস্নেহে তোতনের দিকে তাকালেন। অথচ এই তোতনই যখন প্রথম আসে, ঘেন্নায় রাগে কিছুদিন ওর মুখের দিকে তাকাতে পারেননি মালবিকা। মাত্র তেরো বছর বয়সে পাঁচ বছরের একটা মেয়েকে রেপ করে খুন করেছিল তোতন। কিন্তু বিশ্বরূপ বুঝিয়েছিলেন, মালি, রোগকে ঘৃণা করো, রুগিকে নয়। ঘেন্না করে দায় এড়িয়ে যাওয়া সোজা, সবাই পারে, পারলে পাল্টিয়ে দেখাও।
তারপর ধীরে ধীরে মালবিকা জানতে পেরেছেন, তোতন ছোট থেকেই মায়ের ওপর বাবার ওপর অত্যাচার, ওর সামনেই গায়ে হাত তোলা, অশ্রাব্য গালিগালাজ দেখতে দেখতে বড় হয়েছে। ওকে তো ভালো মানুষ হবার জন্য পরিবেশই দেওয়া হয়নি! এখান এসে তোতন ক-দিন গুম হয়েছিল, অন্য ছেলেদের সাথে মারামারি করত, তারপর ভালোদের মাঝে থেকে, আর মালবিকার স্নেহে আস্তে আস্তে ও-ও ভালো হয়ে উঠেছে। এখন সারাদিন ছবি আঁকে, বিশ্বরূপ মাটি এনে দেন, তাই দিয়ে আপন মনে ও মূর্তি গড়ে। বাকি ছেলেরাও যে যা ভালোবাসে, তাই করতে দেওয়া হয়। এই সবক-টা ছেলের সব খরচ দেন বিশ্বরূপ, মালবিকা নিজে কিছু দিতে চাইলেই বলেন, ”সারাজীবন অনেক কামিয়েছি মালি, এখন না হয় তার কিছুটা ভালো কাজে লাগালাম, তাতে তুমি ভাগ বসিয়ো না!”
মালবিকা মাঝেমাঝে ভাবেন। বিশ্বরূপ যদি সত্যিই তাঁর স্বামী হতেন, জীবনটাকে ওর চোখ দিয়ে অন্যরকমভাবে দেখতে পারতেন! এরকম থোড় বড়ি খাড়ার মতো কাটত না পুরো জীবনটা! তিনি হেসে বললেন, ”আসবে, তোর সব সাজানো হয়ে গেছে?”
তোতন লম্বা করে ঘাড় নাড়ল। বিশ্বরূপের এই উদ্যোগে উদবুদ্ধ হয়ে কলকাতা পুলিশের ডিজি নিজে আসবেন আজ। এরকম অভাবনীয় উদ্যোগে উনিও সাহায্যের হাত বাড়িয়ে দিতে চান। কয়েকদিন আগে কাগজে একটা লেখা বেরিয়েছিল এই নিয়ে, তারপর থেকেই টুকটাক সাংবাদিক আসছে বাড়িতে দুই বুড়োবুড়ির এই কীর্তিকলাপ সম্পর্কে জানতে। যদিও বিশ্বরূপ আর মালবিকা কেউই বেশি প্রচার চান না, তাতে আসল উদ্দেশ্যটাই একদিন হারিয়ে যেতে পারে, তবু ডিজি সায়েবের উৎসাহে আজ দু বাড়ি মিলে একটা খাওয়াদাওয়ার ব্যবস্থা করা হয়েছে। একটু বাদেই বিশ্বরূপ তাঁর বাড়ির ছেলেগুলোকে নিয়ে চলে আসবেন। মালবিকা ব্যস্তসমস্ত হয়ে ওপরে উঠতে গেলেন, কাজের মেয়েদুটোকে শেষ মুহূর্তের কিছু জিনিস মনে করিয়ে দিতে। সিঁড়ি বেয়ে ওঠার আগেই বাড়ির মেন দরজায় কলিং বেল।
মালবিকা ব্যস্তসমস্ত হয়ে চেঁচিয়ে উঠলেন, ”ওই, ওঁরা বোধ হয় এসে পড়লেন! চাঁপা, শীগগিরই আয়!” চাঁপার অপেক্ষা না করে হুড়মুড়িয়ে তিনিই গেলেন দরজা খুলতে।
দরজা খুলতেই ছ-সাতটা ছেলে হুড়মুড়িয়ে ঢুকে পড়ল, এরা সব বিশ্বরূপের সল্টলেকের বাড়িতে থাকে। মালবিকা উঁকি মেরে দেখলেন গেটের সামনে একটা ছোট ম্যাটাডোর এসে দাঁড়িয়েছে, সেটা থেকে একগাদা চেয়ার, টেবিল, ফুলের তোড়া নামিয়ে ছেলেগুলো ভেতরে ঢোকাতে লাগল। মালবিকা অবাক হয়ে বললেন, ”এত চেয়ার কি হবে রে! বাইরের লোক তো বেশি আসবেন না!”
দ্রুত গতিতে চেয়ারগুলোকে পেছনের বাগানে নিয়ে যেতে যেতে মিন্টু বলে ছেলেটা জবাব দিল, ”দাদু আনতে বলেছে দিম্মা। তুমি একটু সাইড হয়ে দাঁড়াও, না হলে লেগে যেতে পারে!”
মালবিকা ভ্রূ কুঁচকে সরে দাঁড়ালেন। বিশ্বর ছেলেমানুষিপনা এখনো গেল না। সবেতেই বাড়াবাড়ি! একসাথে একটা গেট টুগেদার, তাতে পুলিশের এক বড়কর্তা আসবেন আর আসবেন ‘ঝরা পাতা’র কয়েকজন বন্ধু, তার জন্য এমন এলাহি ব্যবস্থা করার কোনো দরকার আছে? আর এই ছেলেগুলোও তেমনি, ধরে আনতে বললে বেঁধে আনে। হয়তো বিশ্বরূপ বলেছেন একটা ফুলের বোকে আনতে, এরা একরাশ ফুলের তোড়া, মায় মালা নিয়ে এসে হাজির!
মালবিকা নিজের মনেই হেসে সিঁড়ির মুখে দাঁড়িয়ে আবার ডাকলেন, ”চাঁপা-আ-আ!” কোনো সাড়াশব্দ নেই! কোথায় যে থাকে মেয়েদুটো কে জানে! বিরক্ত হয়ে ওপরে উঠতে গেলেন, কিন্তু হঠাৎ খোলা দরজায় হাঁক ডাক শুনে নেমে এসে দেখলেন, বিশ্বরূপ।
ব্যস্তসমস্ত বিশ্বরূপ ঢুকছেন, সাথে একটা বুড়ো মতো লোক। উঁকিঝুঁকি মেরেও কোনো পুলিশের মতো লোক চোখে পড়ল না মালবিকার। কিছু একটা বলতে যাচ্ছিলেন, এমন সময় বুড়ো লোকটা মালবিকার দিকে ইশারা করে মুচকি হেসে বিশ্বরূপকে বললেন, ”স্যার, ইনি-ই?”
বিশ্বরূপ মৃদু হেসে সংক্ষেপে মাথা হেলালেন, কিন্তু সেটা মালবিকার দৃষ্টি এড়াল না। কি হচ্ছে ব্যাপারটা জিজ্ঞেস করার আগেই বিশ্বরূপ মালবিকার কাছে এসে কেজো গলায় বললেন, ”মালি, ডিজি সায়েবের সেক্রেটারিকে ফোন করেছিলাম, মিনিট দশেকের মধ্যেই এসে পড়বেন, তুমি এখনো তৈরি হওনি!”
মালবিকা অপ্রস্তুতে পড়ে গেলেন, বুড়ো মতো লোকটা কেমন জুলজুল করে চেয়ে রয়েছে, অস্ফুটে বললেন, ”আমি আবার কি তৈরি হবো! ডিজি তো আসছেন ওদেরকে দেখতে!”
বিশ্বরূপ মাথা নাড়লেন, ”আহা! ওদের দেখতে আসছে বলে কি তুমি ওয়েল ড্রেসড হবে না নাকি! সবসময় অকেশন অনুযায়ী প্রপার অ্যাটায়ার মেনটেইন করবে বুঝলে!”
মালবিকা আর কিছ না বলে সিঁড়ি দিয়ে উঠতে লাগলেন। বিশ্বরূপ নেভি থেকে রিটায়ার করে গেলেও ডিফেন্সসুলভ মানসিকতাটা আর গেল না! সব কিছু একদম নিয়মমাফিক চাই। উপরে এসে কাউকে দেখতে পেলেন না, সব গেল কোথায়! চাঁপাটা নাহয় কানে একটু খাটো কিন্তু সবিতাই বা কোথায় গেল!
*
একঘণ্টা বাদে যখন সাদর অভ্যর্থনা করে ডিজি সায়েবকে বাড়ির মধ্যে নিয়ে এলেন বিশ্বরূপ, মালবিকা হাঁ হয়ে গেলেন। একী, এ যে তার কলেজের বন্ধু দেবপ্রিয়! দেবপ্রিয় পুলিশের উঁচু পদে আছে সেটা মালবিকা জানতেন, বছর কয়েক আগে টিভিতেও দেখেছিলেন দু-একবার, কিন্তু এখন যে দেবপ্রিয় ডিজি হয়েছে সেটা তো মালবিকা জানতেনই না! টিভি দেখা তো এখন আর হয়েই ওঠে না।
একেই চাঁপা আর সবিতা মিলে একটা ঢাকাই জামদানি পরিয়েছে জোর করে, মালবিকা বারণ করলেও কিছুতেই শোনেনি, শুধু তাই নয়, চুলটাকে চুড়ো করে সুন্দরভাবে বেঁধে মুখে ফেস-পাউডার দিয়ে সাজিয়ে দিয়েছে, তার ওপর এতদিনের পুরনো বন্ধুকে হঠাৎ দেখতে পেয়ে মালবিকা হকচকিয়ে গেলেন। বিশ্বরূপ তো তাহলে জানতেনই দেবপ্রিয় ডিজি, কলেজে ওঁদের থেকে দু-ক্লাস সিনিয়র ছিলেন বিশ্বরূপ, তবু মালবিকাকে বলেননি কেন!
বাড়ির পেছনের ছোট্ট বাগানটায় এর মধ্যেই ছেলেগুলো সুন্দর একটা স্টেজ করে ফেলেছিল, তাতে তিনটে চেয়ার পাতা, সামনে দর্শকের আসন প্রায় পঞ্চাশটা, সবই প্রায় ভর্তি, হোক ঘরোয়া অনুষ্ঠান, তবু ছেলেগুলো খুব যত্নে সাজিয়েছে। দেবপ্রিয় মালবিকার দিকে তাকিয়ে হাসল, ”চিনতে পেরেছিস মনে হচ্ছে? কেমন আছিস?”
মালবিকা মনের খুশিটা চাপতে পারলেন না, ”তুই এখন পুলিশের বড়সায়েব হয়েছিস! কই বিশ্বরূপ আমাকে বলেনি তো!”
দেবপ্রিয় স্টেজের মাঝের চেয়ারটায় বসে পড়ে মুচকি হাসল, ”বিশ্বদা তো তোকে আরো অনেক কিছুই তো বলেনি মালবিকা! সেই কলেজের দিনগুলোতেও দুঃখ করত তোকে কিভাবে ভালোবাসার কথা জানাবে, আর এখনো দুঃখ করে!”
মালবিকা এতগুলো ছেলের সামনে লজ্জায় লাল হয়ে গেলেন, এসব কি বলছে দেবপ্রিয়!
দেবপ্রিয় আবার হাসলেন, গলা চড়িয়ে ডাকলেন, ”কই গো বিশ্বদা, এসো, আর কতক্ষণ ঝুলিয়ে রাখবে? আমার সময় বেশি নেই। এমন দুর্দান্ত ঘটনার সাক্ষী হয়ে পাত পেড়ে খেয়ে যাই!”
মালবিকা অবাক হয়ে তাকিয়ে দেখলেন, স্টেজের সামনেটা ততক্ষণে একটা টেবিল এনে রেখেছে রতন আর মিন্টু। তার ওপর একটা প্লেটে দুটো রজনিগন্ধার মালা, টেবিলের একপাশে সেই খিটকেল দেখতে বুড়োটা একটা জাবদা খাতা বের করেছে। ‘ঝরা পাতা’ থেকে আমন্ত্রিত সুবলবাবু আর ত্রিদিববাবু হাসি হাসি মুখে টাবিলের সামনে এসে দাঁড়িয়েছেন আর সেখানকার অ্যাটেন্ডেন্ট সুদীপ হাতে একটা ক্যামেরা নিয়ে লেন্স ঠিকঠাক করছে।
মালবিকা কিছু একটা বলতে যাচ্ছিলেন, তাঁকে সেই সুযোগ না দিয়ে স্টেজের ডানদিক দিয়ে নাটকীয়ভাবে উঠে এলেন বিশ্বরূপ। লম্বা ঋজু সৌম্যকান্তি চেহারা থেকে ব্যক্তিত্ব ফুটে বেরোচ্ছে, তসরের পাঞ্জাবি থেকে ঠিকরে বেরোচ্ছে আভিজাত্য, ধীর লয়ে কাছে এসে মালবিকার একটা হাত তুলে নিলেন বিশ্বরূপ, আবেগমথিত কণ্ঠে বললেন, ”মালি, ছেচল্লিশ বছর আগে আমি নিজের অজান্তেই যে দেরিটা করে ফেলেছিলাম, সেটা আর করতে চাই না। এই দেড়বছরে আমরা শুধু আমাদের পুরনো ভালোবাসাই ফিরে পাইনি, এতগুলো ছোট ছোট ফুলগুলোকে বাঁচিয়ে তোলার এই যজ্ঞে আমরা সার্থক মানসসঙ্গী হয়েছি। ঠিক যেমনটি আমি চেয়েছিলাম। জীবনের সায়াহ্নে এসে শেষ ক-টা দিন তোমাকে স্ত্রী হিসেবে পেয়ে ধন্য হতে চাই মালি!”
মালবিকা এতক্ষণে বুঝতে পারলেন রজনিগন্ধার মালা, ওই লোকটার ম্যারেজ রেজিস্টার খাতার গূঢ়ার্থ! তার মানে ‘ঝরা পাতা’ থেকে ওঁরা ছেলেদের দেখতে আসেননি, এসেছেন বিশ্বরূপ মালবিকার বিয়ে দেখতে? দেবপ্রিয়ও তাই! চাঁপা, সবিতা, ওরা সব জানে, তাই এমনভাবে সাজাল! সবাই তার মানে আজকের এই অনুষ্ঠানের উদ্দেশ্য জানে শুধু মালবিকা ছাড়া! সব কিছু অতিক্রম করে বিশ্বরূপের এই পুরো ব্যাপারটা গোপন করে যাওয়াতে মালবিকার মন অভিমানে ভরে গেল, বললেন, ”এসবের মানে কি! স্ত্রী মানে! কি বলছ তুমি বিশ্বরূপ! অর্পণ জানলে কি বলবে! তোমার ছেলেই বা শুনলে কি ভাববে!”
বিশ্বরূপ মালবিকার থেকে এরকম প্রত্যাখ্যান আশা করেননি, আহত হয়ে বললেন, ”সারাজীবন তো ওদের কথাই ভাবলাম মালি, ওদের জন্যই তো সারাটা জীবন পরিশ্রম করলাম, এখন শেষ ক-টা দিন যদি আমাদের পুরনো ভালোবাসাকে স্বীকৃতি দিতে চাই, সেটার মধ্যে অন্যায় কোথায়!”
মালবিকা দৃঢ়ভাবে মাথা নাড়লেন, ”এ হয় না!”
মুহূর্তের মধ্যে আনন্দের অনুষ্ঠানে একটা থমথমে ভাব বিরাজ করতে লাগলো। প্রথম কথা বলল দেবপ্রিয়, ”মালবিকা, বিশ্বদা তোকে তো সেই কলেজ লাইফ থেকেই ভালোবাসে, তুইও তো বাসতিস! এখন তোরা ঘটনাচক্রে একইসাথে এত ভালো একটা কাজ করছিস, জীবনটা আরেকবার নতুন করে শুরু কর না!”
মালবিকা কোনো উত্তর দিলেন না।
ত্রিদিবেশবাবু বললেন, ”মালবিকাদি, আপনারা দুজনে ঝরা পাতা থেকে বেরিয়ে এসে যে কাজটা করে চলেছেন, তাতে আমরা সবাই গর্বিত। এতগুলো নষ্ট হতে যাওয়া জীবনকে নতুন দিশা দেখাচ্ছেন আপনারা! আপনারাই দেখিয়ে দিয়েছেন আমরা সত্যিই সমাজের শুধুমাত্র ঝরে যাওয়া পাতা নই। আর সেখানে নিজেদের পুরনো ভালোবাসাটাকে মনের মধ্যে লুকিয়ে রেখে অতৃপ্তি নিয়ে না-ই বা শেষ করলেন জীবনটা! দেখুন আমরা সবাই এসেছি আপনাদের এক করে দেওয়ার জন্য!”
‘ঝরা পাতা’র অ্যাটেন্ডেন্ট সুদীপ চিরকালই একটু ছটফটে, চুপি চুপি পাশে দাঁড়ানো সুবলবাবুকে বলল, ”যাহ, ছবি তোলা হবে না? এত কষ্ট করে চেয়েচিন্তে আনলাম ক্যামেরাটা!”
দেবপ্রিয় উঠে দাঁড়িয়ে আবার বলল, ”একটাই তো জীবন, আফসোস রাখিস না মালবিকা! পরের জন্মে বিড়াল হবি না ছাগল হবি কিছুই তো জানিস না, এই মানুষজন্মটায় কোনো অতৃপ্তি রাখিস না।”
মালবিকা উত্তর না দিয়ে সামনের দিকে চাইলেন, দেখলেন তাঁদের দুজনেরই হাতে তৈরি করা ছোট ছোট সবুজ পাতাগুলো প্রত্যাশাভরে তাঁর দিকে চেয়ে আছে। মালবিকা চোখ ফিরিয়ে ঠোঁট কামড়ে ভাবলেন, ছেলে যাওয়ার পর থেকে এই একবছরে ঠিক তিনবার ফোন করেছে, সেই কথোপকথনের মধ্যেও মায়ের প্রতি ছেলের কুশলসংবাদ জিজ্ঞাসার থেকে অনেক বড় হয়ে উঠেছে মালবিকা বাড়ির ঠিকমতো খেয়াল রাখছেন কিনা সেই খবর জানাটা! যে ছেলেকে দশ মাস গর্ভে ধারণ করেছিলেন, পরম যত্নে দিনের পর দিন বড় করে তুলেছিলেন, সে আজ কত দূরে চলে গেছে! ছেলের কাছ থেকে পাওয়া একের পর এক আঘাতও আজ বিশ্বরূপের সাথে এই কাজে ব্যস্ত হবার পর কত ফিকে হয়ে গেছে! আসলে সময়ই হল আসল, সময়ের সাথে সাথে আনন্দ, দুঃখ, শোক সবই ফিকে হয়ে যায়! সত্যিই তো, সেই সময় অনেক নষ্ট করেছেন মালবিকা, গত ছেচল্লিশ বছর ধরে, আর দেরি করা যায় না। ছোট্ট একটা নিশ্বাস ফেলে মালবিকা বিশ্বরূপের বাড়িয়ে দেওয়া হাতের ওপর হাত রাখলেন। তাঁদের দুজনের যে এখন অনেক কাজ, চলে যাওয়ার আগে গাছে আরও অনেক সবুজ পাতা ধরাতে হবে।
।। এক।।
ভেতরের করিডরের বড় ঘড়িটায় ঢং ঢং করে ছ-টা বাজল, তবু বিশ্বরূপ বেঞ্চ থেকে উঠলেন না। অ্যাটেন্ডেন্ট সুদীপ বলে ছেলেটা দু-বার তাগাদা দিয়ে গেছে, ”দাদু, সন্ধে নেমে গেল, এরপর কিন্তু মশা কামড়াবে, আপনার এমনিই কিছু একটু হলেই স্কিনে রাশ বেরিয়ে যায়, ভেতরে চলুন।” বিশ্বরূপ পাত্তা দেননি। এই অ্যাটেন্ডেন্টগুলো বিরক্ত হলেও বেশি কিছু বলতে পারে না, মোটা টাকা প্রতিমাসে জমা পড়ে এই সংস্থার অ্যাকাউন্টে, খারাপ ব্যবহার করলে এদেরই চাকরি যাবার সম্ভাবনা।
গঙ্গার পাড়ে এই সুন্দর সাদা বিলাসবহুল ওল্ড এজ হোম, মাত্র বছর পাঁচেকের পুরনো হলেও ভিক্টোরিয়ান গথিক স্টাইলে বানানো, অনেকটা রাজভবনের স্টাইলে, নাম ‘ঝরা পাতা’। মূলত উচ্চবিত্ত পরিবারের বৃদ্ধ বৃদ্ধা, যাদের সুশিক্ষিত ছেলে বা মেয়ে বাইরে ওয়েল সেটলড, তারাই এখানকার বাসিন্দা। বিশ্বরূপও তাঁদের মধ্যেই একজন। সারাটা জীবন নেভিতে ভালো চাকরি করেছেন, একমাত্র ছেলে রূপক ছোট থেকেই মেধাবী, বহুবছর ধরেই সে আমেরিকায়, আগে তবু বছরে একবার আসত, বছর পাঁচেক আগে ওর মা চলে যাওয়ার পর আর আসে না, মাসে এক-দুবার ফোন করেই বুড়ো বাবার প্রতি কর্তব্য সারে। বিশ্বরূপের তার জন্য কোনো অসন্তোষ নেই, সারাটা জীবন তিনি কারুর গলগ্রহ হয়ে কাটাননি, এখনো তা চান না। মোটা টাকা পেনশন পান, বইয়ের পোকা তিনি, অবসর কাটাবার অভাব হয় না। শুধু সল্টলেকের বিশাল বাড়িটার শূন্যতা তাঁকে যেন গিলে খেটে আসছিল স্ত্রী চলে যাওয়ার পর থেকে। তাই একরকম নিজের ইচ্ছাতেই এই বৃদ্ধাবাস খোলার বিজ্ঞাপন দেখে চলে এসেছিলেন এখানে। তবু কিছু লোকের সাহচর্য তো পাওয়া যাবে। তাই ‘ঝরা পাতা’র তিনি একদম প্রথম থেকেই বাসিন্দা, আর তিনিই বোধ হয় একমাত্র যার এইখানে থাকা নিয়ে কারুর প্রতি কোনো ক্ষোভ বা অভিমান নেই।
বিশ্বরূপ গঙ্গার থেকে চোখ তুলে আকাশের দিকে তাকালেন। দূরে অস্ত যাওয়া সূর্যটাকে আর দেখা যাচ্ছে না, শুধু তার ফেলে যাওয়া লাল রেশটা সারা পশ্চিম আকাশটায় কেমন বিষণ্ণতার সৃষ্টি করেছে, ঠিক বিশ্বরূপের বর্তমান মানসিক অবস্থার মতো, ভাবলেন বিশ্বরূপ। গতকাল অবধিও প্রতিটা বিকেলবেলা কত সুন্দর কাটত, সন্ধে হতে না হতেই মালবিকা এসে বসত তার ঠিক পাশটাতে, কত গল্প, কত কথা বলতেন দুজনে। এই পঁয়তাল্লিশ বছরের জমে থাকা কত অভিমান, হাসি, কান্না মুক্তোর মতো ঝরে পড়ত। প্রায় অর্ধশতাব্দী আগের প্রথম প্রেমের বিন্দু বিন্দু কথা দিয়ে কেটে যেত এই অনন্ত অবসর। কিন্তু আজকের পর থেকে তা আর হবে না। মালবিকা আর কোনোদিনও এসে বসবে না পাশে। ভাবলেই কেমন অস্থির লাগছে।
হঠাৎ একটা মৃদু গলাখাঁকারিতে বিশ্বরূপ চমকে পাশে তাকাতেই দেখলেন মালবিকা এসে দাঁড়িয়েছে, কিন্তু বেঞ্চে বসেনি, আলগোছে বলল, ”কাল অনেক ভোরে গাড়ি আসবে, তুমি তখন হয়তো ঘুম থেকে উঠবে না, তাই দেখা করতে এলাম।”
বিশ্বরূপ মৃদু হাসলেন, বললেন, ”বেশ তো, বোসো না একটু।” তারপর কি মনে পড়তে বললেন, ”অর্পণ কাল বুঝি খুব ভোরে আসবে?”
মালবিকা পাশে বসে পড়ে বলল, ”হ্যাঁ। অফিস যাওয়ার আগে নিয়ে যাবে আমায়।”
প্রায় দশমিনিট কেউ কোনো কথা বলল না। সুদীপ বলে ছেলেটা আরো একবার ডেকে গিয়েছে, এরা বেশ মজা পায় বিশ্বরূপ আর মালবিকার ব্যাপারে, নিজেদের মধ্যে এই নিয়ে ইয়ার্কিও মারে, বিশ্বরূপ জানেন। ভাবে বুড়ো বুড়ির রস কত, এখানে এসে এই বয়সেও প্রেম! বিশ্বরূপ পাত্তা দেন না, ওরা তো আর জানে না, পুরনো হারিয়ে যাওয়া প্রেমকে ওরা এখানে এসে খুঁজে পেয়েছেন!
বিশ্বরূপ হঠাৎ নরমসুরে বললেন, ”সেই পঁয়তাল্লিশ বছর আগে জাহাজের চাকরি নিয়ে আমি তোমায় ছেড়ে চলে গেছিলাম, সেই শোধ তুমি এখন তুলছ মালি? ক্লিন্তু আমি তো ফিরে এসেছিলাম তোমার কাছে, তখন তুমি অন্যের বউ। কিন্তু তুমি তো আর ফিরে আসবে না!”
মালবিকা ঠেঁট কামড়ালেন। পঁয়তাল্লিশ বছর আগে তিনি ছিলেন স্কুল ছেড়ে সদ্য কলেজে পা রাখা এক যুবতী, বিশ্বরূপ চাকরি নিয়ে চলে যাওয়ার তিন বছর অবধিও যে নানা অজুহাতে নানা বাহানায় অজস্র বিয়ের সম্বন্ধ ক্যানসেল করেছিল, শুধু কবে বিশ্বরূপ ফিরে আসবেন সেই আশায়। শেষটা যখন বাবাও চলে গেলেন, মায়ের মুখ চেয়ে আর অরুণের সাথে বিয়েটা ভাঙতে পারেননি। সময়ের সাথে সাথে, সংসারের জাঁতাকলে, সন্তান, কর্তব্যের মাঝে বিশ্বরূপের মুখটা কখন যেন ফিকে হয়ে গিয়েছিল, পুরনো হলদে হয়ে যাওয়া অ্যালবামের মতোই হারিয়ে গিয়েছিল তাঁর বিশ্ব, শেষে এতবছর বাদে এই ‘ঝরা পাতা’য় এসে যে দেখা হবে ভাবতেও পারেননি মালবিকা। মাত্র ছ-মাস হল এখানে এসেছিলেন মালবিকা, কিন্তু এই ক-টা দিন যেন রূপকথার মতো কেটেছে তাঁর। না, বিশ্বরূপের মধ্যে তিনি হারানো প্রেমকে আর খুঁজতে চাননি, বরং পেয়েছিলেন এক বন্ধু, পরম নির্ভরতার। যে তাঁকে সঙ্গ দেবে, কথা বলবে। এখানে মালবিকা এসেছিলেন বাড়ি ছেড়ে, সংসার ছেড়ে আসার মন খারাপ নিয়ে, আর যাচ্ছেন ‘ঝরা পাতা’কে ছেড়ে যাওয়ার মনখারাপ নিয়ে। মালবিকা হঠাৎ বললেন, ”আচ্ছা, আমরা বাবা-মায়েরা সবসময় চাই ছেলেমেয়ে দারুণ পড়াশুনোয় হোক, বিশাল চাকরি করুক, কেন বল তো! বুড়ো বয়সে বাবা-মাকে ছেড়ে তারা নিজেদের কেরিয়ারের জন্য দূরে গিয়ে থাকবে বলে? তার থেকে তো সাধারণ হওয়াই ভাল, আমার বান্ধবী মনিকার ছেলেটার সাধারণ দোকান, কিতু মনিকা কি সুন্দর ছেলে, বউ, নাতনির সাথে রয়েছে, মনির শরীর খারাপ হলে ছেলে ডাক্তারের কাছে নিয়ে যাচ্ছে, মাথায় হাত বুলিয়ে দিচ্ছে, পাশে বসে দু-দণ্ড কথা বলছে! আমরা কি পাচ্ছি বল তো?”
অন্য কেউ এই কথাগুলো বললে এতক্ষণে বিশ্বরূপ প্রতিবাদ করতেন, বলতেন, ”আপনি মশাই ভারি সেলফিস, ছেলেমেয়ে বড় হয়েছে, তাদের নিজেদের মতো লাইফটা কাটাতে দিন না! সারাক্ষণ আপনার সাথে লেপ্টে থাকলে জগৎটাকে জানবে কি করে সে? এই জন্যই বাঙালি জাতটার কিছু হল না!” কিন্তু এখন বিশ্বরূপ কিছু বললেন না। মালির মনটা আজ বড় খারাপ। ওর ছেলে এতদিন চেয়েছিল তাদের প্রাইভেসি রক্ষার্থে মা বৃদ্ধাশ্রমেই থাকুক, কিন্তু সম্প্রতি বিদেশ চলে যাওয়ার অফার আসায় আর ইদানীং কিছু চুরি ছিনতাইয়ের ঘটনায় সে ব্যাটার মনে হয়েছে বালিগঞ্জ লেকের একদম পাশে অমন দোতলা বাড়ি ফাঁকা পড়ে থাকলে বড়ই চিন্তার, যেকোনো সময় বেহাত হয়ে যেতে পারে। তাই মোটা মাইনের লোক রাখার থেকে বিনাপয়সার মা-কেই বাড়ির কেয়ারটেকার হিসেবে বেশি উপযুক্ত মনে হয়েছে তার। তাই মালবিকাকে নিয়ে যাচ্ছে সে কাল সকালে। এই সপ্তার মধ্যেই সে স্ত্রী-কন্যাকে নিয়ে পাড়ি দেবে বিদেশে।
বিশ্বরূপ ভাবলেন, তিনি নিজে সন্তান হলেও কি নিজের স্বার্থটাই এমন নির্মমভাবে দেখতেন? মায়ের ইচ্ছে অনিচ্ছের কোনো মুল্যই দিতেন না? কিন্তু ছেলে যদি মা-কে নিয়ে যেতে চায়, তিনি কিভাবে আটকাবেন? অসহায় হয়ে মালির শীর্ণ হাতটা ধরতে ইচ্ছে করল তাঁর।
মালবিকা আবার বললেন, ”অবশ্য আমাদের ভালো লাগা মন্দলাগার কি-ই বা দাম আছে! সত্যিই তো আমরা ঝরে যাওয়া পাতা!”
বিশ্বরূপ সোজা হয়ে বসলেন। এখন এই দুঃখবিলাস তাঁর ভালো লাগছে না, ঝরে যাওয়া পাতা হতে যাবেন কেন তিনি! মানুষের বয়স হলেই তাকে বাতিলের খাতায় ফেলে দেওয়া হয় কেন? তিনি নিজে এখনো যথেষ্ট কর্মঠ, নিয়মিত যোগব্যায়াম করেন, বাঁচার ইচ্ছে তাঁর এখনো পুরো মাত্রায় রয়েছে। মনটা তেতো হয়ে গেল। সারাজীবন নিজের চারপাশে একটা কঠিন বর্ম তৈরি করে রেখেছিলেন, কষ্ট হলে মন খুলে কাঁদতে পারেননি, আনন্দ হলে প্রাণ খুলে হাসতে! ডিফেন্সে চাকরি করতে করতে কখন যেন একটা কঠিন পাথরে পরিণত হয়েছেন! কিন্তু কাল সারারাত সত্যিই ঘুম আসেনি একফোঁটাও। আচ্ছা মালি এল কেন? এর থেকে আর দেখা না হলেই ভালো ছিল, বেশ ছিলেন বিশ্বরূপ সারাদিন বই নিয়ে। সাময়িক মনখারাপটা ঝেড়ে ফেলে আজ সারাদিন ধরে ভেবে চলা কথাগুলো মনে পড়তেই বললেন, ”চল মালি আমরা কিছু একটা করি।”
মালবিকা অবাক হয়ে তাকালেন, ”কি করব!”
বিশ্বরূপ সোজা হয়ে বসলেন, ”এত বছর তো খালি নিজেদের জন্যই বাঁচলাম, নিজের পড়াশুনো, নিজের কেরিয়ার, নিজের ছেলেমেয়ে, খালি আমার আমার আর আমার! ওপরে গিয়ে কি জবাবদিহি করবে মালি, যদি জিজ্ঞেস করে এত বছর ধরে পৃথিবীর সম্পদ ধ্বংস করলে, কি দাগ কেটে এলে? কি বলবে মালি?”
মালবিকা বললেন, ”দাগ আমি কি কাটব রূপ! আমি সাধারণ মানুষ। ছেলেকে বড় করেছি এতেই আম্মার………।”
বিশ্বরূপ অস্থির হয়ে বললেন, ”ওসব ছেঁদো কথা ছাড়ো। ওগুলো আমাদের ভেতরের স্বার্থপর ‘আমি’-টার অজুহাত বুঝলে! অন্যের জন্য বাঁচতে গেলে অসাধারণ হতে হয় না মালি, শুধু মনটাকে বড় করতে হয়।”
মালবিকা বললেন, ”এই বয়সে কি করার কথা ভাবছ তুমি?”
বিশ্বরূপ একমুহূর্ত থমকালেন, বললেন, ”মালি, তোমার ছেলে আমার ছেলে মেধা নিয়েই জন্মেছে, এদের কৃতিত্বে আমাদের বিশেষ কোনো ক্রেডিট আছে কি? এই যে নরেন্দ্রপুর, রহড়া থেকে শুরু করে সব ভালো ভালো জেলা স্কুল বা নামজাদা স্কুলগুলোয় এত টাফ অ্যাডমিশন নিয়ে ছেলেমেয়েদের ভর্তি কড়া হয়, তারা তো এমনিই ভালো মালি, তারা যেখানেই পড়ুক, ভালো করবে, তাহলে স্কুলের কি ক্রেডিট হল? ক্রেডিট তো সেটা যদি পচতে শুরু করা গাছগুলোতে আবার সবুজ পাতা আনানো যায় তাই না মালি? চল না আমরা দুটি ঝরা পাতা মিলে কয়েকটা সবুজ পাতা তৈরি করি!”
সেদিনের সন্ধ্যেয় বিশ্বরূপ আর মালবিকার কথোপকথনের পর প্রায় একবছর কেটে গেছে। কিন্তু এই একবছরে দুজনের জীবনই আমূল বদলে গেছে। আজ সকাল থেকে মালবিকা ভীষণ ব্যস্ত। তাঁর ছেলে অর্পণ বিদেশে চলে গেছে প্রায় বছরখানেক হল, আগামী পাঁচ বছরের মধ্যে তার ফেরার সম্ভাবনা নেই। তা নিয়ে আর তেমন মনখারাপও হয় না মালবিকার! ওরা সুখে থাকলেই স্বস্তি। মালবিকা ‘ঝরা পাতা’ ছেড়ে তাঁর বালিগঞ্জের বিশাল বাড়ির দোতলায় থাকেন আর সঙ্গে দুটো কাজের মেয়ে। কিন্তু তাঁর একা লাগেনা মোটেই। কারণ নীচতলাটা সবসময়েই গমগম করে আর তিনি নিজেও ভীষণ ব্যস্ত থাকেন। বিশ্বরূপও এখন ভীষণ ব্যস্ত, সকাল হলেই চলে আসেন এই বাড়িতে, দুপুর অবধি সব দেখাশোনা করে চলে যান তাঁর নিজের সল্টলেকের বাড়িতে, সেখানেও একই চিত্র। এত ব্যস্ততায় বিশ্বরূপের বয়স যেন আরো কমে গেছে, সুঠাম ঋজু গড়নের ফর্সা রিমলেস চশমার অভিজাত যুবকটিকে দেখলে কে বলবে বার্ধক্যে উপনীত হয়েছেন তিনি! সপ্তায় দুদিন তাঁকে ছুটতে হয় লালবাজারে, এছাড়া কোর্টের ঝামেলা তো লেগেই আছে।
মালবিকা রান্নাঘরে গিয়ে তদারক করছিলেন। রান্নাঘরের বাইরের কলতলাতেও শামিয়ানা খাটানো হয়েছে, সেখানে রাখা রয়েছে বিশাল বিশাল সব গ্যাসওভেন। মালবিকা এটা ওটা নির্দেশ দিচ্ছিলেন। অদ্ভুতভাবে তাঁর কোমরের ব্যথাটাও বহুদিন হল নেই, বিশ্বরূপ ঠিকই বলেন, কাজই মুক্তি! আজ প্রায় সত্তর আশি জন খাবে এবাড়িতে। বাইরে থেকে রাঁধুনি আনানোর প্রস্তাব হয়েছিল, কিন্তু রতন জোর করে বারণ করেছে, বারবার বলেছে, ”না মেসোমশাই, তোমরা লোক রাখবে না কিন্তু! আরে আমি একাই দুশো জনের রান্না করতাম, আর সেখানে তো এই ক-টা লোক!”
মালবিকা রতনের দিকে তাকিয়ে দেখলেন সে ভীষণ ব্যস্ত। দুই হাতে একই সাথে অদ্ভুত মুন্সিয়ানায় দুটো কড়াইয়ে রান্না করছে, ওদিকে কুটনো কুটছে আরো তিনজন। তিনি নরমসুরে ডাকলেন, ”রতন, সকাল থেকে মুখে কিছু দিয়েছিস?”
রতন মুখ না ঘুরিয়েই বলল, ”ওসব পরে মাসিমা! রান্না একটা পুজো জানো! সেটা মন দিয়ে না করলে ঠাকুর রেগে গিয়ে খাবারের বারোটা বাজিয়ে দেয়!”
মালবিকা মৃদু হাসলেন, রতন ছেলেটা একটু বেশি বকে, কিন্তু মনটা বড় ভালো। কে বলবে এই ছেলে তিনবছর জেল খেটে বেরিয়েছে? প্রথম যখন বিশ্বরূপ বলেছিলেন যে অল্পবয়সে জেলে ঢোকা ছেলেদের নিয়ে কিছু করতে চান, মালবিকা শুনে আঁতকে উঠেছিলেন, ”কি বলছ তুমি! জেলফেরত ক্রিমিন্যালদের বাড়িতে থাকতে দেব! তুমি কি পাগল হয়ে গেছ?”
কিন্তু বিশ্বরূপ ছটফটিয়ে উঠে বলেছিলেন, ”উফ মালি, তুমি না টিচার ছিলে? আমাদের দেশে নাবালক অপরাধীর সংখ্যা সাংঘাতিক হারে বেড়ে চলেছে, পনেরো ষোল বছরের ছেলেরা এমন সব জঘন্য অপরাধ করছে যা কল্পনাও করা যাচ্ছে না! কিন্তু ভারতীয় সংবিধান অনুযায়ী এদের জুভেনাইল কোর্টে বিচার হচ্ছে, আর আঠারো বছর বয়স হতেই এরা জেলে কুসঙ্গে মিশে আরো বড় আসামী হয়ে বেরোচ্ছে! আমরা তো কন্সটিটিউশনের নিন্দা করেই খালাস, কিন্তু একবার ভেবে দ্যাখো তো, আমরা নিজেরাই কি এইজন্য দায়ী নই?”
মালবিকা রাগে কাঁপছিলেন, ”আমরা? আমরা কেন দায়ী হতে যাব রূপ? নির্ভয়ার কথা ভুলে গেছ? সবথেকে নৃশংস অত্যাচার করেছিল নাবালক ছেলেটা, মেয়েটার শরীর থেকে অন্ত্র পর্যন্ত টেনে বের করে এনেছিল, এরা শুধু জন্মায় লোকের সর্বনাশ করতে!”
বিশ্বরূপ অস্থির হয়ে বলেছিলেন, ”মালি, একটা বাচ্চা যখন জন্মায় তখন তাঁর মন, মানসিকতা, সব কিছু থাকে একটা সাদা কাগজের মতো, আশপাশের বড়রা যা করে, বাচ্চারা সেটাই তার মনের কাগজে লেখে, আশপাশের সংস্কৃতি বা অপসংস্কৃতিই তাকে চালিত করে। জেলের আরেকনাম সংশোধনাগার হলেও দাগী আসামীদের সাথে মিশে এরা পাল্টাবার বদলে আরো খারাপ হয়ে যাচ্ছে! আমরা এতদিন তো খালি নিজের আর নিজেদের লোকেদের কথাই ভেবে সব কিছু করলাম মালি, চল না এই পৃথিবী ছেড়ে চলে যাওয়ার আগে ভালো কিছু করে যাই? একটাই তো জীবন! ভালোরা তো ভালো হবেই, খারাপদের ভালো করতে পারাটাই তো চ্যালেঞ্জ মালি!”
মালবিকা তবু রাজি হতে পারেননি। গোঁজ হয়ে বসেছিলেন।
বিশ্বরূপ হাল ছাড়েননি, বলেছিলেন, ”তোমার সাথে আমার প্রথম দেখা হওয়ার দিনটার কথা মনে পড়ে তোমার? স্বামী বিবেকানন্দের জন্মতিথিতে কলেজে তোমার সেই তাৎক্ষণিক বক্তৃতা, তোমার সেই বলা লাইন আমার আজও মনে আছে, স্বামীজী বলেছেন এসেছিস যখন একটা আঁচড় কেটে যা। সারাজীবন তো খালি নিজেদের খুশি করলাম আর কর্তব্য করলাম আমরা, আঁচড় কাটার তো এটাই সবচেয়ে ভালো সময় মালি!”
এই একবছরে সত্যিই দেখিয়ে দিয়েছেন বিশ্বরূপ। জুভেনাইল কোর্টে সাজা পেয়ে নাবালক কোনো অপরাধী আঠেরো বছর হবার পর জেল থেকে বেরোলেই তাকে নিয়ে আসেন মালবিকার বাড়ি। প্রথমদিকে লিগ্যাল কিছু ঝামেলায় পড়তে হলেও লালবাজারে বিশ্বরূপ এখন শুধু পরিচিতই নন, খুব সন্মানিয় ব্যক্তি। এমন মানুষ ক-জন হয় যে দেশি বিদেশি কোনো গ্র্যান্টের তোয়াক্কা না করে, নিজের কোনো স্বার্থের কথা না ভেবে পাঁকে পদ্মফুল ফোটাতে ঝাঁপিয়ে পড়েন?
মালবিকার বাড়ির একতলায় প্রায় কুড়িটা এরকম ছেলে থাকে। তাদের অতীত ভুলে যে যা ভালোবাসে সেইদিকে তাদের বেড়ে উঠতে সাহায্য করেন বিশ্বরূপ আর মালবিকা। কেউ ভালোবাসে ছবি আঁকতে, কেউ চায় নতুন করে পড়াশুনো শুরু করতে, কেউ আবার বুঁদ হয়ে থাকে বাগানের কাজে। ছ-মাস আগে জায়গার সংকুলান না হওয়ায় বিশ্বরূপের নিজের সল্টলেকের বাড়িতেও এখন ত্রিশটা মতো ছেলে থাকে।
পেছন থেকে তোতন ডাকল, ”দিম্মা, দাদু কখন আসবে?”
মালবিকা সস্নেহে তোতনের দিকে তাকালেন। অথচ এই তোতনই যখন প্রথম আসে, ঘেন্নায় রাগে কিছুদিন ওর মুখের দিকে তাকাতে পারেননি মালবিকা। মাত্র তেরো বছর বয়সে পাঁচ বছরের একটা মেয়েকে রেপ করে খুন করেছিল তোতন। কিন্তু বিশ্বরূপ বুঝিয়েছিলেন, মালি, রোগকে ঘৃণা করো, রুগিকে নয়। ঘেন্না করে দায় এড়িয়ে যাওয়া সোজা, সবাই পারে, পারলে পাল্টিয়ে দেখাও।
তারপর ধীরে ধীরে মালবিকা জানতে পেরেছেন, তোতন ছোট থেকেই মায়ের ওপর বাবার ওপর অত্যাচার, ওর সামনেই গায়ে হাত তোলা, অশ্রাব্য গালিগালাজ দেখতে দেখতে বড় হয়েছে। ওকে তো ভালো মানুষ হবার জন্য পরিবেশই দেওয়া হয়নি! এখান এসে তোতন ক-দিন গুম হয়েছিল, অন্য ছেলেদের সাথে মারামারি করত, তারপর ভালোদের মাঝে থেকে, আর মালবিকার স্নেহে আস্তে আস্তে ও-ও ভালো হয়ে উঠেছে। এখন সারাদিন ছবি আঁকে, বিশ্বরূপ মাটি এনে দেন, তাই দিয়ে আপন মনে ও মূর্তি গড়ে। বাকি ছেলেরাও যে যা ভালোবাসে, তাই করতে দেওয়া হয়। এই সবক-টা ছেলের সব খরচ দেন বিশ্বরূপ, মালবিকা নিজে কিছু দিতে চাইলেই বলেন, ”সারাজীবন অনেক কামিয়েছি মালি, এখন না হয় তার কিছুটা ভালো কাজে লাগালাম, তাতে তুমি ভাগ বসিয়ো না!”
মালবিকা মাঝেমাঝে ভাবেন। বিশ্বরূপ যদি সত্যিই তাঁর স্বামী হতেন, জীবনটাকে ওর চোখ দিয়ে অন্যরকমভাবে দেখতে পারতেন! এরকম থোড় বড়ি খাড়ার মতো কাটত না পুরো জীবনটা! তিনি হেসে বললেন, ”আসবে, তোর সব সাজানো হয়ে গেছে?”
তোতন লম্বা করে ঘাড় নাড়ল। বিশ্বরূপের এই উদ্যোগে উদবুদ্ধ হয়ে কলকাতা পুলিশের ডিজি নিজে আসবেন আজ। এরকম অভাবনীয় উদ্যোগে উনিও সাহায্যের হাত বাড়িয়ে দিতে চান। কয়েকদিন আগে কাগজে একটা লেখা বেরিয়েছিল এই নিয়ে, তারপর থেকেই টুকটাক সাংবাদিক আসছে বাড়িতে দুই বুড়োবুড়ির এই কীর্তিকলাপ সম্পর্কে জানতে। যদিও বিশ্বরূপ আর মালবিকা কেউই বেশি প্রচার চান না, তাতে আসল উদ্দেশ্যটাই একদিন হারিয়ে যেতে পারে, তবু ডিজি সায়েবের উৎসাহে আজ দু বাড়ি মিলে একটা খাওয়াদাওয়ার ব্যবস্থা করা হয়েছে। একটু বাদেই বিশ্বরূপ তাঁর বাড়ির ছেলেগুলোকে নিয়ে চলে আসবেন। মালবিকা ব্যস্তসমস্ত হয়ে ওপরে উঠতে গেলেন, কাজের মেয়েদুটোকে শেষ মুহূর্তের কিছু জিনিস মনে করিয়ে দিতে। সিঁড়ি বেয়ে ওঠার আগেই বাড়ির মেন দরজায় কলিং বেল।
মালবিকা ব্যস্তসমস্ত হয়ে চেঁচিয়ে উঠলেন, ”ওই, ওঁরা বোধ হয় এসে পড়লেন! চাঁপা, শীগগিরই আয়!” চাঁপার অপেক্ষা না করে হুড়মুড়িয়ে তিনিই গেলেন দরজা খুলতে।
দরজা খুলতেই ছ-সাতটা ছেলে হুড়মুড়িয়ে ঢুকে পড়ল, এরা সব বিশ্বরূপের সল্টলেকের বাড়িতে থাকে। মালবিকা উঁকি মেরে দেখলেন গেটের সামনে একটা ছোট ম্যাটাডোর এসে দাঁড়িয়েছে, সেটা থেকে একগাদা চেয়ার, টেবিল, ফুলের তোড়া নামিয়ে ছেলেগুলো ভেতরে ঢোকাতে লাগল। মালবিকা অবাক হয়ে বললেন, ”এত চেয়ার কি হবে রে! বাইরের লোক তো বেশি আসবেন না!”
দ্রুত গতিতে চেয়ারগুলোকে পেছনের বাগানে নিয়ে যেতে যেতে মিন্টু বলে ছেলেটা জবাব দিল, ”দাদু আনতে বলেছে দিম্মা। তুমি একটু সাইড হয়ে দাঁড়াও, না হলে লেগে যেতে পারে!”
মালবিকা ভ্রূ কুঁচকে সরে দাঁড়ালেন। বিশ্বর ছেলেমানুষিপনা এখনো গেল না। সবেতেই বাড়াবাড়ি! একসাথে একটা গেট টুগেদার, তাতে পুলিশের এক বড়কর্তা আসবেন আর আসবেন ‘ঝরা পাতা’র কয়েকজন বন্ধু, তার জন্য এমন এলাহি ব্যবস্থা করার কোনো দরকার আছে? আর এই ছেলেগুলোও তেমনি, ধরে আনতে বললে বেঁধে আনে। হয়তো বিশ্বরূপ বলেছেন একটা ফুলের বোকে আনতে, এরা একরাশ ফুলের তোড়া, মায় মালা নিয়ে এসে হাজির!
মালবিকা নিজের মনেই হেসে সিঁড়ির মুখে দাঁড়িয়ে আবার ডাকলেন, ”চাঁপা-আ-আ!” কোনো সাড়াশব্দ নেই! কোথায় যে থাকে মেয়েদুটো কে জানে! বিরক্ত হয়ে ওপরে উঠতে গেলেন, কিন্তু হঠাৎ খোলা দরজায় হাঁক ডাক শুনে নেমে এসে দেখলেন, বিশ্বরূপ।
ব্যস্তসমস্ত বিশ্বরূপ ঢুকছেন, সাথে একটা বুড়ো মতো লোক। উঁকিঝুঁকি মেরেও কোনো পুলিশের মতো লোক চোখে পড়ল না মালবিকার। কিছু একটা বলতে যাচ্ছিলেন, এমন সময় বুড়ো লোকটা মালবিকার দিকে ইশারা করে মুচকি হেসে বিশ্বরূপকে বললেন, ”স্যার, ইনি-ই?”
বিশ্বরূপ মৃদু হেসে সংক্ষেপে মাথা হেলালেন, কিন্তু সেটা মালবিকার দৃষ্টি এড়াল না। কি হচ্ছে ব্যাপারটা জিজ্ঞেস করার আগেই বিশ্বরূপ মালবিকার কাছে এসে কেজো গলায় বললেন, ”মালি, ডিজি সায়েবের সেক্রেটারিকে ফোন করেছিলাম, মিনিট দশেকের মধ্যেই এসে পড়বেন, তুমি এখনো তৈরি হওনি!”
মালবিকা অপ্রস্তুতে পড়ে গেলেন, বুড়ো মতো লোকটা কেমন জুলজুল করে চেয়ে রয়েছে, অস্ফুটে বললেন, ”আমি আবার কি তৈরি হবো! ডিজি তো আসছেন ওদেরকে দেখতে!”
বিশ্বরূপ মাথা নাড়লেন, ”আহা! ওদের দেখতে আসছে বলে কি তুমি ওয়েল ড্রেসড হবে না নাকি! সবসময় অকেশন অনুযায়ী প্রপার অ্যাটায়ার মেনটেইন করবে বুঝলে!”
মালবিকা আর কিছ না বলে সিঁড়ি দিয়ে উঠতে লাগলেন। বিশ্বরূপ নেভি থেকে রিটায়ার করে গেলেও ডিফেন্সসুলভ মানসিকতাটা আর গেল না! সব কিছু একদম নিয়মমাফিক চাই। উপরে এসে কাউকে দেখতে পেলেন না, সব গেল কোথায়! চাঁপাটা নাহয় কানে একটু খাটো কিন্তু সবিতাই বা কোথায় গেল!
*
একঘণ্টা বাদে যখন সাদর অভ্যর্থনা করে ডিজি সায়েবকে বাড়ির মধ্যে নিয়ে এলেন বিশ্বরূপ, মালবিকা হাঁ হয়ে গেলেন। একী, এ যে তার কলেজের বন্ধু দেবপ্রিয়! দেবপ্রিয় পুলিশের উঁচু পদে আছে সেটা মালবিকা জানতেন, বছর কয়েক আগে টিভিতেও দেখেছিলেন দু-একবার, কিন্তু এখন যে দেবপ্রিয় ডিজি হয়েছে সেটা তো মালবিকা জানতেনই না! টিভি দেখা তো এখন আর হয়েই ওঠে না।
একেই চাঁপা আর সবিতা মিলে একটা ঢাকাই জামদানি পরিয়েছে জোর করে, মালবিকা বারণ করলেও কিছুতেই শোনেনি, শুধু তাই নয়, চুলটাকে চুড়ো করে সুন্দরভাবে বেঁধে মুখে ফেস-পাউডার দিয়ে সাজিয়ে দিয়েছে, তার ওপর এতদিনের পুরনো বন্ধুকে হঠাৎ দেখতে পেয়ে মালবিকা হকচকিয়ে গেলেন। বিশ্বরূপ তো তাহলে জানতেনই দেবপ্রিয় ডিজি, কলেজে ওঁদের থেকে দু-ক্লাস সিনিয়র ছিলেন বিশ্বরূপ, তবু মালবিকাকে বলেননি কেন!
বাড়ির পেছনের ছোট্ট বাগানটায় এর মধ্যেই ছেলেগুলো সুন্দর একটা স্টেজ করে ফেলেছিল, তাতে তিনটে চেয়ার পাতা, সামনে দর্শকের আসন প্রায় পঞ্চাশটা, সবই প্রায় ভর্তি, হোক ঘরোয়া অনুষ্ঠান, তবু ছেলেগুলো খুব যত্নে সাজিয়েছে। দেবপ্রিয় মালবিকার দিকে তাকিয়ে হাসল, ”চিনতে পেরেছিস মনে হচ্ছে? কেমন আছিস?”
মালবিকা মনের খুশিটা চাপতে পারলেন না, ”তুই এখন পুলিশের বড়সায়েব হয়েছিস! কই বিশ্বরূপ আমাকে বলেনি তো!”
দেবপ্রিয় স্টেজের মাঝের চেয়ারটায় বসে পড়ে মুচকি হাসল, ”বিশ্বদা তো তোকে আরো অনেক কিছুই তো বলেনি মালবিকা! সেই কলেজের দিনগুলোতেও দুঃখ করত তোকে কিভাবে ভালোবাসার কথা জানাবে, আর এখনো দুঃখ করে!”
মালবিকা এতগুলো ছেলের সামনে লজ্জায় লাল হয়ে গেলেন, এসব কি বলছে দেবপ্রিয়!
দেবপ্রিয় আবার হাসলেন, গলা চড়িয়ে ডাকলেন, ”কই গো বিশ্বদা, এসো, আর কতক্ষণ ঝুলিয়ে রাখবে? আমার সময় বেশি নেই। এমন দুর্দান্ত ঘটনার সাক্ষী হয়ে পাত পেড়ে খেয়ে যাই!”
মালবিকা অবাক হয়ে তাকিয়ে দেখলেন, স্টেজের সামনেটা ততক্ষণে একটা টেবিল এনে রেখেছে রতন আর মিন্টু। তার ওপর একটা প্লেটে দুটো রজনিগন্ধার মালা, টেবিলের একপাশে সেই খিটকেল দেখতে বুড়োটা একটা জাবদা খাতা বের করেছে। ‘ঝরা পাতা’ থেকে আমন্ত্রিত সুবলবাবু আর ত্রিদিববাবু হাসি হাসি মুখে টাবিলের সামনে এসে দাঁড়িয়েছেন আর সেখানকার অ্যাটেন্ডেন্ট সুদীপ হাতে একটা ক্যামেরা নিয়ে লেন্স ঠিকঠাক করছে।
মালবিকা কিছু একটা বলতে যাচ্ছিলেন, তাঁকে সেই সুযোগ না দিয়ে স্টেজের ডানদিক দিয়ে নাটকীয়ভাবে উঠে এলেন বিশ্বরূপ। লম্বা ঋজু সৌম্যকান্তি চেহারা থেকে ব্যক্তিত্ব ফুটে বেরোচ্ছে, তসরের পাঞ্জাবি থেকে ঠিকরে বেরোচ্ছে আভিজাত্য, ধীর লয়ে কাছে এসে মালবিকার একটা হাত তুলে নিলেন বিশ্বরূপ, আবেগমথিত কণ্ঠে বললেন, ”মালি, ছেচল্লিশ বছর আগে আমি নিজের অজান্তেই যে দেরিটা করে ফেলেছিলাম, সেটা আর করতে চাই না। এই দেড়বছরে আমরা শুধু আমাদের পুরনো ভালোবাসাই ফিরে পাইনি, এতগুলো ছোট ছোট ফুলগুলোকে বাঁচিয়ে তোলার এই যজ্ঞে আমরা সার্থক মানসসঙ্গী হয়েছি। ঠিক যেমনটি আমি চেয়েছিলাম। জীবনের সায়াহ্নে এসে শেষ ক-টা দিন তোমাকে স্ত্রী হিসেবে পেয়ে ধন্য হতে চাই মালি!”
মালবিকা এতক্ষণে বুঝতে পারলেন রজনিগন্ধার মালা, ওই লোকটার ম্যারেজ রেজিস্টার খাতার গূঢ়ার্থ! তার মানে ‘ঝরা পাতা’ থেকে ওঁরা ছেলেদের দেখতে আসেননি, এসেছেন বিশ্বরূপ মালবিকার বিয়ে দেখতে? দেবপ্রিয়ও তাই! চাঁপা, সবিতা, ওরা সব জানে, তাই এমনভাবে সাজাল! সবাই তার মানে আজকের এই অনুষ্ঠানের উদ্দেশ্য জানে শুধু মালবিকা ছাড়া! সব কিছু অতিক্রম করে বিশ্বরূপের এই পুরো ব্যাপারটা গোপন করে যাওয়াতে মালবিকার মন অভিমানে ভরে গেল, বললেন, ”এসবের মানে কি! স্ত্রী মানে! কি বলছ তুমি বিশ্বরূপ! অর্পণ জানলে কি বলবে! তোমার ছেলেই বা শুনলে কি ভাববে!”
বিশ্বরূপ মালবিকার থেকে এরকম প্রত্যাখ্যান আশা করেননি, আহত হয়ে বললেন, ”সারাজীবন তো ওদের কথাই ভাবলাম মালি, ওদের জন্যই তো সারাটা জীবন পরিশ্রম করলাম, এখন শেষ ক-টা দিন যদি আমাদের পুরনো ভালোবাসাকে স্বীকৃতি দিতে চাই, সেটার মধ্যে অন্যায় কোথায়!”
মালবিকা দৃঢ়ভাবে মাথা নাড়লেন, ”এ হয় না!”
মুহূর্তের মধ্যে আনন্দের অনুষ্ঠানে একটা থমথমে ভাব বিরাজ করতে লাগলো। প্রথম কথা বলল দেবপ্রিয়, ”মালবিকা, বিশ্বদা তোকে তো সেই কলেজ লাইফ থেকেই ভালোবাসে, তুইও তো বাসতিস! এখন তোরা ঘটনাচক্রে একইসাথে এত ভালো একটা কাজ করছিস, জীবনটা আরেকবার নতুন করে শুরু কর না!”
মালবিকা কোনো উত্তর দিলেন না।
ত্রিদিবেশবাবু বললেন, ”মালবিকাদি, আপনারা দুজনে ঝরা পাতা থেকে বেরিয়ে এসে যে কাজটা করে চলেছেন, তাতে আমরা সবাই গর্বিত। এতগুলো নষ্ট হতে যাওয়া জীবনকে নতুন দিশা দেখাচ্ছেন আপনারা! আপনারাই দেখিয়ে দিয়েছেন আমরা সত্যিই সমাজের শুধুমাত্র ঝরে যাওয়া পাতা নই। আর সেখানে নিজেদের পুরনো ভালোবাসাটাকে মনের মধ্যে লুকিয়ে রেখে অতৃপ্তি নিয়ে না-ই বা শেষ করলেন জীবনটা! দেখুন আমরা সবাই এসেছি আপনাদের এক করে দেওয়ার জন্য!”
‘ঝরা পাতা’র অ্যাটেন্ডেন্ট সুদীপ চিরকালই একটু ছটফটে, চুপি চুপি পাশে দাঁড়ানো সুবলবাবুকে বলল, ”যাহ, ছবি তোলা হবে না? এত কষ্ট করে চেয়েচিন্তে আনলাম ক্যামেরাটা!”
দেবপ্রিয় উঠে দাঁড়িয়ে আবার বলল, ”একটাই তো জীবন, আফসোস রাখিস না মালবিকা! পরের জন্মে বিড়াল হবি না ছাগল হবি কিছুই তো জানিস না, এই মানুষজন্মটায় কোনো অতৃপ্তি রাখিস না।”
মালবিকা উত্তর না দিয়ে সামনের দিকে চাইলেন, দেখলেন তাঁদের দুজনেরই হাতে তৈরি করা ছোট ছোট সবুজ পাতাগুলো প্রত্যাশাভরে তাঁর দিকে চেয়ে আছে। মালবিকা চোখ ফিরিয়ে ঠোঁট কামড়ে ভাবলেন, ছেলে যাওয়ার পর থেকে এই একবছরে ঠিক তিনবার ফোন করেছে, সেই কথোপকথনের মধ্যেও মায়ের প্রতি ছেলের কুশলসংবাদ জিজ্ঞাসার থেকে অনেক বড় হয়ে উঠেছে মালবিকা বাড়ির ঠিকমতো খেয়াল রাখছেন কিনা সেই খবর জানাটা! যে ছেলেকে দশ মাস গর্ভে ধারণ করেছিলেন, পরম যত্নে দিনের পর দিন বড় করে তুলেছিলেন, সে আজ কত দূরে চলে গেছে! ছেলের কাছ থেকে পাওয়া একের পর এক আঘাতও আজ বিশ্বরূপের সাথে এই কাজে ব্যস্ত হবার পর কত ফিকে হয়ে গেছে! আসলে সময়ই হল আসল, সময়ের সাথে সাথে আনন্দ, দুঃখ, শোক সবই ফিকে হয়ে যায়! সত্যিই তো, সেই সময় অনেক নষ্ট করেছেন মালবিকা, গত ছেচল্লিশ বছর ধরে, আর দেরি করা যায় না। ছোট্ট একটা নিশ্বাস ফেলে মালবিকা বিশ্বরূপের বাড়িয়ে দেওয়া হাতের ওপর হাত রাখলেন। তাঁদের দুজনের যে এখন অনেক কাজ, চলে যাওয়ার আগে গাছে আরও অনেক সবুজ পাতা ধরাতে হবে।
পারমিতা তার সেকেন্ড ব্র্যাকেটের মতো ভ্রূদুটোকে প্রায় ইঞ্চিখানেক উপরে তুলে কায়দা করে বলেছিল, ”হুম, ওকে! করতে পারি তোর সাথে প্রেম, বাট দুটো কন্ডিশন!”
আমি পারমিতার সেই চোখ ঘুরিয়ে কথা বলার ভঙ্গিটা মনে পড়তেই নিজের অজান্তে হেসে ফেললাম। পাশে বিমলজেঠু একটু অবাক হয়ে তাকালো আমার দিকে। বোধ হয় ভাবল মাথা-টাথা খারাপ হল নাকি! পরক্ষণেই আমি মুখটাকে স্বাভাবিক করে অন্যদিকে ফিরিয়ে তপেশকে বললাম, ”এনরোল করেছিস?”
বিমলজেঠুর ছেলে তপেশ। ওরও মুখ চোখ উদ্ভ্রান্ত। বেচারার অনেক খাটনি গেল সকাল থেকে। তপেশ ঘাড় নাড়ল, ”হ্যাঁ। সার্টিফিকেটটা জমা দিলাম। লাইন আছে তো, একটু টাইম লাগবে। বলল তো ঘণ্টাখানেকের আগে হবে না।” তারপর আমার দিকে চকিতে তাকিয়ে বলল, ”তুই বাইরে গিয়ে বোস না। আমরা তো আছি! কিছু খাবি?”
আমি আর কথা না বাড়িয়ে মাথা নেড়ে বেরিয়ে এলাম। বাইরের লবিতে বসতে ভালো লাগল না, এখানে কেমন একটা সোঁদা সোঁদা গন্ধ। চুপচাপ একদম বাইরে চলে এলাম, গঙ্গার ধারে এসে ফাঁকা একটা জায়গা দেখে সিগারেট ধরালাম আলগোছে। রাত প্রায় সোয়া বারোটা। ফাঁকা রাস্তাঘাট। দূরে দেখা যাচ্ছে হাওড়া ব্রিজের আলো। কিছুটা দূরের আর্মেনিয়ান ঘাটের নৌকাগুলোর দিকে চেয়ে রইলাম কিছুক্ষণ। গঙ্গার সুন্দর হাওয়া এসে মুখ-মন সব যেন জুড়িয়ে দিচ্ছে। সেদিকে তাকিয়ে থাকতে থাকতে আবার মনে পড়ে গেল সব কথা।
ফার্স ইয়ারের ভিতু আমি বলেছিলাম, ”কি কন্ডিশন?”
পারমিতা তার বাঁ হাতের তর্জনিটা আমার সামনে দুলিয়ে দুলিয়ে বলেছিল, ”দ্যাখ, আমাদের লাইফে যতই ঝগড়া হোক, যাই হোক, এমনকি ব্রেক আপও যদি হয়ে যায়, তুই কিন্তু ফেসবুকে ইন রিলেশনশিপ উইথ পারমিতা ব্যানার্জিই লিখে রেখে দিবি। আজীবনকাল, এমনকি তোর বিয়ে হয়ে গেলেও তুই চেঞ্জ করতে পারবি না! ডান?”
আমি ভ্যাবাচ্যাকা খেয়ে পুরো ফিউজ হয়ে গিয়েছিলাম। যাব্বাবা! এ যে দেখি শুরুর আগেই শেষ করে দিতে চায়! আর তার ওপর প্রপোজটা তো ও-ই আমায় করেছে, আর এখন আমি রাজি হতে এ যে দেখি উলটপুরাণ! আমি ‘হ্যাঁ’ বলতেই নিজের দর বাড়াচ্ছে দেদার! আর কন্ডিশনটাও তো যাকে বলে মারাত্মক বিটকেল! বাই চান্স এই ছিটিয়াল মেয়েটা যদি ব্রেক আপ করেই দেয়, সারাটা জীবন তো আমায় ব্রহ্মচর্য পালন করতে হবে! নাহ, পারমিতার ফেসবুক প্রেমের কথা ওই ক-টাদিনের মধ্যেই সারা কলেজ জানে, কিন্তু সেটা যে এইরকম পাগলামির লেভেলে, আমার ধারণা ছিল না।
আমাকে চুপ করে থাকতে দেখে পারমিতা খোঁচা দিয়েছিল, ”কি হল? প্রেমের বেলুন চুপসে গেল বুঝি অমনি!”
আমি মিইয়ে যাওয়া বাসি শিঙাড়ার মতো মিনমিন করে বলেছিলাম, ”না সেটা নয়। কিন্তু, ব্রেক আপের পর এরকম লিখে রেখে দিলে তো তুইও বিয়ে করতে পারবি না বল!”
পারমিতা ঠোঁট উল্টে বলেছিল, ”সেটা আমার ব্যাপার! আমি ইটারনাল ভালবাসায় বিশ্বাস করি। ডান কিনা বল!”
আমি কোনোরকমে ঘাড় নাড়তে মহারানি বলেছিলেন, ”গুড। এবার সেকেন্ড কন্ডিশন। আমার সঙ্গে যখনই ঘুরতে বেরবি, সে মুভি দেখাই হোক, বা কোথাও খাওয়াদাওয়া, বা পাঁচ মিনিটের হাঁটা, আমাকে যেন বলতে না হয়, পটাপট ছবি তুলে যাবি, আর ফেসবুকে ইনস্ট্যান্ট রোম্যান্টিক স্ট্যাটাস দিবি, যাতে সবাই বোঝে আমার বয়ফ্রেন্ড আমায় কত্ত ভালোবাসে। ডান?”
আমি তখনই বুঝে গেছিলাম, এর মাথায় বড়সড় গণ্ডগোল আছে। এতটাই বড় গণ্ডগোল যে একে ইমিডিয়েটলি কোন ডাক্তারের কাছে নিয়ে যাওয়া উচিত। কিন্তু একইসাথে যতবার ওর দিকে তাকাচ্ছিলাম, ওর ঠোঁটের ঠিক ডানদিকের সর্ষের মতো ছোট্ট তিলটার প্রেমে পড়ে যাচ্ছিলাম।
সিগারেটটা ছুড়ে ফেলে দিয়ে আমি পকেট থেকে ফোনটা বের করে ফেসবুক খুললাম। চার বছর প্রেম, তারপর বিয়ের পর এই সাত মাস উনিশ দিনে ওর পাল্লায় পড়ে আমাকে খুঁটিনাটি সব কিছু ফেসবুকে দিতে হয়েছে। আমি অনেকবার ওকে জিজ্ঞেস করেছি, ”আচ্ছা, কি পাস বল তো তুই দুনিয়াসুদ্ধু লোককে সবকিছু জানিয়ে? আমরা কি করছি, কোথায় যাচ্ছি সব কিছু আপডেট দিলে লোকে খেলো ভাবে, জানিস?”
আমার বিয়ের পরেও তুই তুই করা বউ মুখ বেঁকিয়ে বলেছিল, ”ভাবুক। কে কি ভাবল তাতে আমার কিচ্ছু যায় আসেনা। ফেসবুক একটা ভার্চুয়াল দুনিয়া, সে দুনিয়ায় আমি সব্বাইকে দ্যাখাতে চাই আমার থেকে সুখী কেউ ভূভারতে নেই। আমার ফেসবুক করার মন্ত্রই হল দেখবি আর জ্বলবি, লুচির মতো ফুলবি। আমার স্কুলের সব বন্ধুরা আমাকে কত হিংসে করে জানিস? ওরা ভাবে আমার বর আমায় কি সাংঘাতিক ভালোবাসে!”
আমার পৌরুষে এবার একটু ঘা লাগতেই আমি গম্ভীর হয়ে গিয়ে বলেছিলাম, ”ভাবে মানে! আমি কি সত্যি ভালোবাসিনা নাকি!”
পারমিতা বলেছিল, ”সে বাসিস। আমি অস্বীকার করছি না। কিন্তু তোর প্রোফাইল থেকে আমি যে ভালোবাসার পোস্টগুলো সবসময় করি, সেইরকম ভাল তো তুই আমায় বাসিসনা। কিন্তু ওরা তো আর জানেনা যে ওগুলো আমিই লিখি! হি হি।”
ফেসবুকে আমার প্রোফাইলের টাইমলাইনে গেলাম। আমার শেষ স্ট্যাটাস হল, আমার সাধের ডিএসএলআর ক্যামেরাটা বিক্রি করার অ্যাড। সত্যি, ফেসবুকে যে কত দরকারি কাজও করা যায়, তার প্রমাণ পেলাম। আমি ঠোঁট কামড়ালাম। যদিও শেষ পর্যন্ত ক্যামেরাটা বিক্রি করতে হয়নি।
নিজের ফোটো তোলার শখ তো ছিলই, তার ওপর পারমিতার মতো ফটোপাগল বউয়ের পাল্লায় পড়ে বিয়ের ঠিক আগে আগেই দুজনে টাকা জমিয়ে কিনেছিলাম ক্যামেরাটা। বিয়ের পর হানিমুনে গিয়ে ছবি তোলার ঠেলায় আরও একটা মেমোরি চিপ কিনতে হয়েছিল। সেখানেও আরেক কীর্তি। পারমিতার কথায় কি করছি, কোথায় খাচ্ছি, সব কিছুর স্ট্যাটাস মিনিটে মিনিটে দিতে হবে, তাও আবার উইথ ফোটো।
আমি তো রেগে গিয়ে পাট্টায়ার সেই বিচে ক্যামেরাটা ছুড়ে ফেলে দিতে গিয়েছিলাম ওর ফোটো তোলার জ্বালায়। আরে কোথায় হানিমুনে এসেছি, বৌকে নিয়ে একটু নিরালায় সময় কাটাব, তা না ফোটো আর ফেসবুক, ফেসবুক আর ফোটো! অসহ্যকর! রেগে মেগে একটু দূরে গিয়ে চুপচাপ বসে বালির মধ্যে দুর্গ তৈরি করছি, একটু বাদে দেখি মহারানি গুটিগুটি পায়ে পাশে এসে বসেছেন। ভাবলাম স্যরি ট্যরি বলবে, ও বাবা কোথায় কি! একটু দূরে একটা মেয়ে বিকিনি পরে রোদ পোহাচ্ছিল, আমি খেয়ালও করিনি ভালো করে, ওমা আমার কানটা ধরে টেনে হিঁচড়ে প্রায় বালিতে ঠেকিয়ে দিয়ে বলল, ”শোন, আমি ফেসবুকে স্ট্যাটাস দিতে বলেছি, এখানকার মেয়েদের ফেস আর বুক দেখতে বলিনি বুঝলি! এমন মার মারব না, নিজের ফেসকাটিং ভুলে যাবি! চল ওঠ, এইখানটায় আমার একটা ভালো ফোটো তুলে দে ঝটপট নাহলে এই রোদটা আর পাব না!”
টাইমলাইনের আরেকটু নীচে যেতে চোখে পড়ল মাত্র দিনপনেরো আগে পারমিতার রান্না করা সেই পোড়া বিরিয়ানির ছবি। পাগলির রান্না করার দিকে মন ছিল কম, আর অ্যাপ্রন পরে ছবি তোলার দিকেই আগ্রহ ছিল বেশি। রান্নাঘরে কিরকম পোজ মেরে দাঁড়িয়ে রয়েছে দ্যাখো! আমি গঙ্গার ঘাটের এই আবছা আলোয় ফোটোটা ভালো করে দেখছিলাম। নিজের মনেই হাসি আসছিল। মাঝে মাঝে যে বিরক্তি লাগত না একেবারেই, তা নয়! সারাক্ষণ ছবি তুলতে কি কারুর ভালো লাগে! তার ওপর অফিসে বন্ধুরা রীতিমতো টিটকিরি মারে এত ছবি দেওয়ার ঘটা দেখে। কিন্তু আজ কেন জানিনা সেই বিরক্তিকর কাজটাই করে যেতে ইচ্ছে করছে ভীষণভাবে।
আলগোছে প্রোফাইলটা আরো স্ক্রল করে নীচের দিকে যেতে যেতে চোখে পড়ল, আমাদের ফুলশয্যার ছবি। পারমিতা আর আমি আমার ভাড়াবাড়ির খাটে লজ্জা লজ্জা মুখ করে বসে আছি। প্রায় দুশোটার মতো লাইক তাতে, আর কমেন্টও প্রচুর। ছোটবেলা থেকে তিনকুলে কেউ নেই আমার। একাই বড় হয়েছি হস্টেলে, তারপর এই ভাড়াবাড়ির সংসার। তাই আমার বিয়েতে বরকর্তা থেকে শুরু করে সব দায়িত্বই প্রায় বিমলজেঠুকেই পালন করতে হয়েছিল।
ফোনটাকে ঝট করে পকেটে চালান করে দিয়ে আবার একটা সিগারেট ধরালাম। ফুলশয্যার রাতে নতুন শাড়িতে জড়সড় পারমিতাকে নিজের দুটো হাতের মধ্যে জড়িয়ে ধরেছিলাম। ওর চুলের মিষ্টি গন্ধ নিতে নিতে বলেছিলাম, ”তোর ফার্স কন্ডিশনটা তো আজ থেকে ইনভ্যালিড হয়ে গেল রে পুঁটি!”
আদরের সময় আমি ওকে পুঁটি বলে ডাকতাম। পুঁটি চোখ পিটপিট করে বলেছিল, ”কেন? ইনভ্যালিড কেন?”
আমি বলেছিলাম, ”ইন রিলেশনশিপ উইথ টা চেঞ্জ করে এবার ম্যারিড টু করতে হবে তো!”
ও হঠাৎ কি মনে পড়েছে, এরকম ভঙ্গিতে বলেছিল, ”এই তাই তো! একদম ভুলে গেছি! চল চল, দুজনেই স্ট্যাটাসটা আপডেট করি। আর, শোন, কন্ডিশনটার ভ্যালিডিটি মোটেও শেষ হয়নি, ফ্লেভারটা শুধু চেঞ্জ হয়েছে বুঝলি! হু!”
সিগারেটটা পুড়তে পুড়তে আঙুলে ছ্যাঁক করে লাগতেই চমকে উঠে ফেলে দিলাম। পেছনে বিমলজেঠু কখন এসে দাঁড়িয়েছে বুঝতেই পারিনি। আমাদের দুজনের ছোট্ট সংসারে বাড়িওয়ালা বিমলজেঠু প্রথমদিকে পারমিতার হাজার বায়নাক্কা নিয়ে কেমন তিতিবিরক্ত ছিল, তারও আজ চোখে জল! জেঠু অস্ফুটে বলল, ”অগ্নি, চলো, আমাদের টাইম হয়ে গেছে।”
সাতদিন আগে রাস্তায় একটা গাড়ির সঙ্গে ধাক্কা লেগে যখন কোমায় চলে গিয়েছিল পারমিতা, খবর পেয়ে অফিস থেকে যখন পাগলের মতো ছুটতে ছুটতে আসছিলাম, তখনো ভাবছিলাম কিরকম বকুনি দেব ওকে। সারাদিন খালি ফোন আর ফোন! নিশ্চয়ই ফেসবুকে মত্ত ছিল, তাই খেয়াল করেনি গাড়িটাকে। তারপর এই ক-দিনের উৎকণ্ঠা, হাজার হাজার প্রার্থনা, এদিক-ওদিক থেকে টাকা জোগাড়ের আপ্রাণ চেষ্টা আর চোখের জল! সব আজ শেষ হল। আমার পুঁটি এখন শুধুই একটা বডি। যে ইলেকট্রিক চুল্লিতে ওঠার জন্য লাইনে অপেক্ষা করছে।
আমি মাথাটা সজোরে ঝাঁকালাম একবার। তারপর বিমলজেঠুর পিছন পিছন যাওয়ার আগে আবার ফোনটা বের করলাম। ফেসবুক খুলে তাতে আমার টাইমলাইনে শেষ স্ট্যাটাসটা দিলাম, ‘ট্রাভেলিং টু মাই লাভ পারমিতা’।
কাঁধের ঝোলা থেকে ডিএসএলআর-টা বের করলাম, কয়েক সেকেন্ড তাতে হাত বুলিয়ে তাচ্ছিল্যভরে ছুড়ে দিলাম গঙ্গায়। ঝপাং শব্দে ওটা জলে গিয়ে পড়ল, তারপর ছোট্ট একটু ঢেউ তুলেই তলিয়ে গেল। যাক! কি হবে আর এসব! সারা দুনিয়ায় কেউ নেই আর আমার! কার ছবি তুলব আর? কে-ই বা নিরলস পোজ দিয়ে যাবে একের পর এক!
বেশি কিছু আর ভাবতে ইচ্ছে করছিল না। পেছনদিকে একবারও আর না তাকিয়ে দ্রুতগতিতে ছুটে চললাম ইলেকট্রিক চুল্লির দিকে। নাহ, এখানকার ফরম্যালিটিজ যতটা সম্ভব তাড়াতাড়ি মিটিয়েই যেকোনোভাবে আমার পুঁটির কাছে আমাকে পৌঁছতে হবে, আজ রাতের মধ্যেই।
পেছনের পৃথিবীতে ফেসবুকে জমে থাকুক আমাদের চার বছর সাত মাস উনিশ দিনের ভালোবাসা। ভার্চুয়াল টাইমলাইনে স্ট্যাটাস দিয়ে সত্যিকারের কাজে দেরি করা আমার বউ আবার একদম পছন্দ করে না!
পারমিতা তার সেকেন্ড ব্র্যাকেটের মতো ভ্রূদুটোকে প্রায় ইঞ্চিখানেক উপরে তুলে কায়দা করে বলেছিল, ”হুম, ওকে! করতে পারি তোর সাথে প্রেম, বাট দুটো কন্ডিশন!”
আমি পারমিতার সেই চোখ ঘুরিয়ে কথা বলার ভঙ্গিটা মনে পড়তেই নিজের অজান্তে হেসে ফেললাম। পাশে বিমলজেঠু একটু অবাক হয়ে তাকালো আমার দিকে। বোধ হয় ভাবল মাথা-টাথা খারাপ হল নাকি! পরক্ষণেই আমি মুখটাকে স্বাভাবিক করে অন্যদিকে ফিরিয়ে তপেশকে বললাম, ”এনরোল করেছিস?”
বিমলজেঠুর ছেলে তপেশ। ওরও মুখ চোখ উদ্ভ্রান্ত। বেচারার অনেক খাটনি গেল সকাল থেকে। তপেশ ঘাড় নাড়ল, ”হ্যাঁ। সার্টিফিকেটটা জমা দিলাম। লাইন আছে তো, একটু টাইম লাগবে। বলল তো ঘণ্টাখানেকের আগে হবে না।” তারপর আমার দিকে চকিতে তাকিয়ে বলল, ”তুই বাইরে গিয়ে বোস না। আমরা তো আছি! কিছু খাবি?”
আমি আর কথা না বাড়িয়ে মাথা নেড়ে বেরিয়ে এলাম। বাইরের লবিতে বসতে ভালো লাগল না, এখানে কেমন একটা সোঁদা সোঁদা গন্ধ। চুপচাপ একদম বাইরে চলে এলাম, গঙ্গার ধারে এসে ফাঁকা একটা জায়গা দেখে সিগারেট ধরালাম আলগোছে। রাত প্রায় সোয়া বারোটা। ফাঁকা রাস্তাঘাট। দূরে দেখা যাচ্ছে হাওড়া ব্রিজের আলো। কিছুটা দূরের আর্মেনিয়ান ঘাটের নৌকাগুলোর দিকে চেয়ে রইলাম কিছুক্ষণ। গঙ্গার সুন্দর হাওয়া এসে মুখ-মন সব যেন জুড়িয়ে দিচ্ছে। সেদিকে তাকিয়ে থাকতে থাকতে আবার মনে পড়ে গেল সব কথা।
ফার্স ইয়ারের ভিতু আমি বলেছিলাম, ”কি কন্ডিশন?”
পারমিতা তার বাঁ হাতের তর্জনিটা আমার সামনে দুলিয়ে দুলিয়ে বলেছিল, ”দ্যাখ, আমাদের লাইফে যতই ঝগড়া হোক, যাই হোক, এমনকি ব্রেক আপও যদি হয়ে যায়, তুই কিন্তু ফেসবুকে ইন রিলেশনশিপ উইথ পারমিতা ব্যানার্জিই লিখে রেখে দিবি। আজীবনকাল, এমনকি তোর বিয়ে হয়ে গেলেও তুই চেঞ্জ করতে পারবি না! ডান?”
আমি ভ্যাবাচ্যাকা খেয়ে পুরো ফিউজ হয়ে গিয়েছিলাম। যাব্বাবা! এ যে দেখি শুরুর আগেই শেষ করে দিতে চায়! আর তার ওপর প্রপোজটা তো ও-ই আমায় করেছে, আর এখন আমি রাজি হতে এ যে দেখি উলটপুরাণ! আমি ‘হ্যাঁ’ বলতেই নিজের দর বাড়াচ্ছে দেদার! আর কন্ডিশনটাও তো যাকে বলে মারাত্মক বিটকেল! বাই চান্স এই ছিটিয়াল মেয়েটা যদি ব্রেক আপ করেই দেয়, সারাটা জীবন তো আমায় ব্রহ্মচর্য পালন করতে হবে! নাহ, পারমিতার ফেসবুক প্রেমের কথা ওই ক-টাদিনের মধ্যেই সারা কলেজ জানে, কিন্তু সেটা যে এইরকম পাগলামির লেভেলে, আমার ধারণা ছিল না।
আমাকে চুপ করে থাকতে দেখে পারমিতা খোঁচা দিয়েছিল, ”কি হল? প্রেমের বেলুন চুপসে গেল বুঝি অমনি!”
আমি মিইয়ে যাওয়া বাসি শিঙাড়ার মতো মিনমিন করে বলেছিলাম, ”না সেটা নয়। কিন্তু, ব্রেক আপের পর এরকম লিখে রেখে দিলে তো তুইও বিয়ে করতে পারবি না বল!”
পারমিতা ঠোঁট উল্টে বলেছিল, ”সেটা আমার ব্যাপার! আমি ইটারনাল ভালবাসায় বিশ্বাস করি। ডান কিনা বল!”
আমি কোনোরকমে ঘাড় নাড়তে মহারানি বলেছিলেন, ”গুড। এবার সেকেন্ড কন্ডিশন। আমার সঙ্গে যখনই ঘুরতে বেরবি, সে মুভি দেখাই হোক, বা কোথাও খাওয়াদাওয়া, বা পাঁচ মিনিটের হাঁটা, আমাকে যেন বলতে না হয়, পটাপট ছবি তুলে যাবি, আর ফেসবুকে ইনস্ট্যান্ট রোম্যান্টিক স্ট্যাটাস দিবি, যাতে সবাই বোঝে আমার বয়ফ্রেন্ড আমায় কত্ত ভালোবাসে। ডান?”
আমি তখনই বুঝে গেছিলাম, এর মাথায় বড়সড় গণ্ডগোল আছে। এতটাই বড় গণ্ডগোল যে একে ইমিডিয়েটলি কোন ডাক্তারের কাছে নিয়ে যাওয়া উচিত। কিন্তু একইসাথে যতবার ওর দিকে তাকাচ্ছিলাম, ওর ঠোঁটের ঠিক ডানদিকের সর্ষের মতো ছোট্ট তিলটার প্রেমে পড়ে যাচ্ছিলাম।
সিগারেটটা ছুড়ে ফেলে দিয়ে আমি পকেট থেকে ফোনটা বের করে ফেসবুক খুললাম। চার বছর প্রেম, তারপর বিয়ের পর এই সাত মাস উনিশ দিনে ওর পাল্লায় পড়ে আমাকে খুঁটিনাটি সব কিছু ফেসবুকে দিতে হয়েছে। আমি অনেকবার ওকে জিজ্ঞেস করেছি, ”আচ্ছা, কি পাস বল তো তুই দুনিয়াসুদ্ধু লোককে সবকিছু জানিয়ে? আমরা কি করছি, কোথায় যাচ্ছি সব কিছু আপডেট দিলে লোকে খেলো ভাবে, জানিস?”
আমার বিয়ের পরেও তুই তুই করা বউ মুখ বেঁকিয়ে বলেছিল, ”ভাবুক। কে কি ভাবল তাতে আমার কিচ্ছু যায় আসেনা। ফেসবুক একটা ভার্চুয়াল দুনিয়া, সে দুনিয়ায় আমি সব্বাইকে দ্যাখাতে চাই আমার থেকে সুখী কেউ ভূভারতে নেই। আমার ফেসবুক করার মন্ত্রই হল দেখবি আর জ্বলবি, লুচির মতো ফুলবি। আমার স্কুলের সব বন্ধুরা আমাকে কত হিংসে করে জানিস? ওরা ভাবে আমার বর আমায় কি সাংঘাতিক ভালোবাসে!”
আমার পৌরুষে এবার একটু ঘা লাগতেই আমি গম্ভীর হয়ে গিয়ে বলেছিলাম, ”ভাবে মানে! আমি কি সত্যি ভালোবাসিনা নাকি!”
পারমিতা বলেছিল, ”সে বাসিস। আমি অস্বীকার করছি না। কিন্তু তোর প্রোফাইল থেকে আমি যে ভালোবাসার পোস্টগুলো সবসময় করি, সেইরকম ভাল তো তুই আমায় বাসিসনা। কিন্তু ওরা তো আর জানেনা যে ওগুলো আমিই লিখি! হি হি।”
ফেসবুকে আমার প্রোফাইলের টাইমলাইনে গেলাম। আমার শেষ স্ট্যাটাস হল, আমার সাধের ডিএসএলআর ক্যামেরাটা বিক্রি করার অ্যাড। সত্যি, ফেসবুকে যে কত দরকারি কাজও করা যায়, তার প্রমাণ পেলাম। আমি ঠোঁট কামড়ালাম। যদিও শেষ পর্যন্ত ক্যামেরাটা বিক্রি করতে হয়নি।
নিজের ফোটো তোলার শখ তো ছিলই, তার ওপর পারমিতার মতো ফটোপাগল বউয়ের পাল্লায় পড়ে বিয়ের ঠিক আগে আগেই দুজনে টাকা জমিয়ে কিনেছিলাম ক্যামেরাটা। বিয়ের পর হানিমুনে গিয়ে ছবি তোলার ঠেলায় আরও একটা মেমোরি চিপ কিনতে হয়েছিল। সেখানেও আরেক কীর্তি। পারমিতার কথায় কি করছি, কোথায় খাচ্ছি, সব কিছুর স্ট্যাটাস মিনিটে মিনিটে দিতে হবে, তাও আবার উইথ ফোটো।
আমি তো রেগে গিয়ে পাট্টায়ার সেই বিচে ক্যামেরাটা ছুড়ে ফেলে দিতে গিয়েছিলাম ওর ফোটো তোলার জ্বালায়। আরে কোথায় হানিমুনে এসেছি, বৌকে নিয়ে একটু নিরালায় সময় কাটাব, তা না ফোটো আর ফেসবুক, ফেসবুক আর ফোটো! অসহ্যকর! রেগে মেগে একটু দূরে গিয়ে চুপচাপ বসে বালির মধ্যে দুর্গ তৈরি করছি, একটু বাদে দেখি মহারানি গুটিগুটি পায়ে পাশে এসে বসেছেন। ভাবলাম স্যরি ট্যরি বলবে, ও বাবা কোথায় কি! একটু দূরে একটা মেয়ে বিকিনি পরে রোদ পোহাচ্ছিল, আমি খেয়ালও করিনি ভালো করে, ওমা আমার কানটা ধরে টেনে হিঁচড়ে প্রায় বালিতে ঠেকিয়ে দিয়ে বলল, ”শোন, আমি ফেসবুকে স্ট্যাটাস দিতে বলেছি, এখানকার মেয়েদের ফেস আর বুক দেখতে বলিনি বুঝলি! এমন মার মারব না, নিজের ফেসকাটিং ভুলে যাবি! চল ওঠ, এইখানটায় আমার একটা ভালো ফোটো তুলে দে ঝটপট নাহলে এই রোদটা আর পাব না!”
টাইমলাইনের আরেকটু নীচে যেতে চোখে পড়ল মাত্র দিনপনেরো আগে পারমিতার রান্না করা সেই পোড়া বিরিয়ানির ছবি। পাগলির রান্না করার দিকে মন ছিল কম, আর অ্যাপ্রন পরে ছবি তোলার দিকেই আগ্রহ ছিল বেশি। রান্নাঘরে কিরকম পোজ মেরে দাঁড়িয়ে রয়েছে দ্যাখো! আমি গঙ্গার ঘাটের এই আবছা আলোয় ফোটোটা ভালো করে দেখছিলাম। নিজের মনেই হাসি আসছিল। মাঝে মাঝে যে বিরক্তি লাগত না একেবারেই, তা নয়! সারাক্ষণ ছবি তুলতে কি কারুর ভালো লাগে! তার ওপর অফিসে বন্ধুরা রীতিমতো টিটকিরি মারে এত ছবি দেওয়ার ঘটা দেখে। কিন্তু আজ কেন জানিনা সেই বিরক্তিকর কাজটাই করে যেতে ইচ্ছে করছে ভীষণভাবে।
আলগোছে প্রোফাইলটা আরো স্ক্রল করে নীচের দিকে যেতে যেতে চোখে পড়ল, আমাদের ফুলশয্যার ছবি। পারমিতা আর আমি আমার ভাড়াবাড়ির খাটে লজ্জা লজ্জা মুখ করে বসে আছি। প্রায় দুশোটার মতো লাইক তাতে, আর কমেন্টও প্রচুর। ছোটবেলা থেকে তিনকুলে কেউ নেই আমার। একাই বড় হয়েছি হস্টেলে, তারপর এই ভাড়াবাড়ির সংসার। তাই আমার বিয়েতে বরকর্তা থেকে শুরু করে সব দায়িত্বই প্রায় বিমলজেঠুকেই পালন করতে হয়েছিল।
ফোনটাকে ঝট করে পকেটে চালান করে দিয়ে আবার একটা সিগারেট ধরালাম। ফুলশয্যার রাতে নতুন শাড়িতে জড়সড় পারমিতাকে নিজের দুটো হাতের মধ্যে জড়িয়ে ধরেছিলাম। ওর চুলের মিষ্টি গন্ধ নিতে নিতে বলেছিলাম, ”তোর ফার্স কন্ডিশনটা তো আজ থেকে ইনভ্যালিড হয়ে গেল রে পুঁটি!”
আদরের সময় আমি ওকে পুঁটি বলে ডাকতাম। পুঁটি চোখ পিটপিট করে বলেছিল, ”কেন? ইনভ্যালিড কেন?”
আমি বলেছিলাম, ”ইন রিলেশনশিপ উইথ টা চেঞ্জ করে এবার ম্যারিড টু করতে হবে তো!”
ও হঠাৎ কি মনে পড়েছে, এরকম ভঙ্গিতে বলেছিল, ”এই তাই তো! একদম ভুলে গেছি! চল চল, দুজনেই স্ট্যাটাসটা আপডেট করি। আর, শোন, কন্ডিশনটার ভ্যালিডিটি মোটেও শেষ হয়নি, ফ্লেভারটা শুধু চেঞ্জ হয়েছে বুঝলি! হু!”
সিগারেটটা পুড়তে পুড়তে আঙুলে ছ্যাঁক করে লাগতেই চমকে উঠে ফেলে দিলাম। পেছনে বিমলজেঠু কখন এসে দাঁড়িয়েছে বুঝতেই পারিনি। আমাদের দুজনের ছোট্ট সংসারে বাড়িওয়ালা বিমলজেঠু প্রথমদিকে পারমিতার হাজার বায়নাক্কা নিয়ে কেমন তিতিবিরক্ত ছিল, তারও আজ চোখে জল! জেঠু অস্ফুটে বলল, ”অগ্নি, চলো, আমাদের টাইম হয়ে গেছে।”
সাতদিন আগে রাস্তায় একটা গাড়ির সঙ্গে ধাক্কা লেগে যখন কোমায় চলে গিয়েছিল পারমিতা, খবর পেয়ে অফিস থেকে যখন পাগলের মতো ছুটতে ছুটতে আসছিলাম, তখনো ভাবছিলাম কিরকম বকুনি দেব ওকে। সারাদিন খালি ফোন আর ফোন! নিশ্চয়ই ফেসবুকে মত্ত ছিল, তাই খেয়াল করেনি গাড়িটাকে। তারপর এই ক-দিনের উৎকণ্ঠা, হাজার হাজার প্রার্থনা, এদিক-ওদিক থেকে টাকা জোগাড়ের আপ্রাণ চেষ্টা আর চোখের জল! সব আজ শেষ হল। আমার পুঁটি এখন শুধুই একটা বডি। যে ইলেকট্রিক চুল্লিতে ওঠার জন্য লাইনে অপেক্ষা করছে।
আমি মাথাটা সজোরে ঝাঁকালাম একবার। তারপর বিমলজেঠুর পিছন পিছন যাওয়ার আগে আবার ফোনটা বের করলাম। ফেসবুক খুলে তাতে আমার টাইমলাইনে শেষ স্ট্যাটাসটা দিলাম, ‘ট্রাভেলিং টু মাই লাভ পারমিতা’।
কাঁধের ঝোলা থেকে ডিএসএলআর-টা বের করলাম, কয়েক সেকেন্ড তাতে হাত বুলিয়ে তাচ্ছিল্যভরে ছুড়ে দিলাম গঙ্গায়। ঝপাং শব্দে ওটা জলে গিয়ে পড়ল, তারপর ছোট্ট একটু ঢেউ তুলেই তলিয়ে গেল। যাক! কি হবে আর এসব! সারা দুনিয়ায় কেউ নেই আর আমার! কার ছবি তুলব আর? কে-ই বা নিরলস পোজ দিয়ে যাবে একের পর এক!
বেশি কিছু আর ভাবতে ইচ্ছে করছিল না। পেছনদিকে একবারও আর না তাকিয়ে দ্রুতগতিতে ছুটে চললাম ইলেকট্রিক চুল্লির দিকে। নাহ, এখানকার ফরম্যালিটিজ যতটা সম্ভব তাড়াতাড়ি মিটিয়েই যেকোনোভাবে আমার পুঁটির কাছে আমাকে পৌঁছতে হবে, আজ রাতের মধ্যেই।
পেছনের পৃথিবীতে ফেসবুকে জমে থাকুক আমাদের চার বছর সাত মাস উনিশ দিনের ভালোবাসা। ভার্চুয়াল টাইমলাইনে স্ট্যাটাস দিয়ে সত্যিকারের কাজে দেরি করা আমার বউ আবার একদম পছন্দ করে না!
টিকলির বুকের ভেতর দুম দুম করে ড্রাম বাজছিল। মনে হচ্ছিল কেউ যেন কোনো সিডাকটিভ দিয়ে ওর পায়ের নীচ থেকে উপরের অংশটা আস্তে আস্তে অসাড় করে দিচ্ছে। ভালো ছেলে জুটছে না সহ্য করা যায়, তাই বলে এদের নাছোড় প্রেমিক হিসেবে ভাবতে পারে কেউ? একটা পঁচিশ বছরের তরুণী মেয়ের পক্ষে এর চেয়ে বড়ো অপমান আর কি হতে পারে?
সমান্তরালভাবে পাশেই বোম্বে রোড হাইওয়ে। সেখান থেকে প্রায় উল্কার গতিতে সাঁ সাঁ করে ছুটে চলেছে গাড়ি। আর সেই ছ-টা হাইওয়ে লাইনের পাশ দিয়েই সরু এই রাস্তাটায় অসহায়ভাবে নিজের এগারো দিন পাঁচ ঘণ্টা পুরনো গোলাপি রঙের স্কুটিটা নিয়ে দাঁড়িয়ে রয়েছে ও।
টিকলি মনে মনে নিজেকে বলল, মাথা ঠাণ্ডা রাখো বৎস্য, মাথা গরম করে কোনো লাভ হবে না, উল্টে আরো বিপত্তি হবে। কিন্তু ঠিক নিজেকে কাউন্সেলিং করার সেই মহার্ঘ্য মুহূর্তেই ভগবান যেন ওর কফিনে শেষ পেরেকটা পুঁতে দিলেন। ওর জন্মশত্রু হেঁচকি তার কাজ পুরোদমে শুরু করে দিল।
রাগে দুঃখে ভয়ে টিকলির চোখে জল চলে এল। সব দিক থেকে সবাই যদি এরকম করে ওর পেছনে আদা জল খেয়ে লাগে, ও একা কি করে সামলাবে? কোথায় এইরকম বিপদের মুহূর্তে বিরাট কোহলির মতোই আস্তে আস্তে ম্যাচটাকে মাঠের বাইরে বের করে নিয়ে যাবে, সেখানে ওর বিখ্যাত হেঁচকি শুরু হয়ে গেল।
অবশ্য বিপদের সময় হেঁচকি ওঠাটা ওর কাছে নতুন কিছু নয়। সেই ক্লাস টু-তে পড়তেও বেশ মনে আছে, ক্লাসের দেওয়ালে ও আঁকিবুঁকি কেটে নোংরা করেছিল বলে মিস ওকে দাঁড় করিয়ে দিয়েছিলেন, সেই দাঁড়িয়ে থাকতে থাকতে ওর ভীষণ পটি পেয়ে গিয়েছিল, তবু ভয়ে মিসকে বলতে পারছিল না। ওইরকম ক্রিটিকাল সিচুয়েশনেই ওর সেই মারাত্মক হেঁচকি আরম্ভ হয়েছিল। সে কি অবস্থা! যেমন সেই হেঁচকির আওয়াজ, তেমনই তার ফ্রিকোয়েন্সি আর ইন্টেনসিটি। জল খেয়ে কমছে না, নিশ্বাস বন্ধ করে নাক টিপে থাকলে কমছে না, আরো হাজার মানুষের হাজার টোটকাতেও কমছে না। শেষে তো মিস নিজেই ভয় পেয়ে গেছিলেন।
সেই শুরু। তারপর থেকে প্রতিটা ঝামেলাকর পরিস্থিতিতে মীর জাফরের মতো হাজির হয়েছে ওর এই হেঁচকি। কত ডাক্তার বদ্যি, কত কবিরাজি, সব বিফলে গেছে। বাবা তো একবার ভেলোর পর্যন্ত নিয়ে গেলেন, সেখানকার ডাক্তার হাজার গন্ডা টেস্টের পর গম্ভীর মুখে টিকলিকে বুঝিয়েছিলেন ওর হেঁচকির পেছনের রহস্য। তখন টিকলি ক্লাস সিক্সে পড়ে, তবু ওর স্পষ্ট মনে আছে, তিনি সহজ করে বলেছিলেন, আমরা নিশ্বাস নেওয়ার সময় যে পেশিগুলো কাজ করে, সেই ইন্টারকোস্টাল পেশিগুলো রেগে গেলে হেঁচকি ওঠে। অনেকক্ষণ না খেলে বা খুব তাড়াতাড়ি খেলে আবার আমাদের পাকস্থলী রেগে গিয়ে এই পেশিগুলোকে খোঁচা মারে, তখনো হেঁচকি ওঠে, আবার ব্রেন থেকে যে নার্ভগুলো এই পেশির সঙ্গে কানেক্টেড রয়েছে, তাদের রাগিয়ে দিলেও হেঁচকি শুরু হয়ে যায়। তোমার পেশিগুলো একটু বেশিই রাগী। কাজেই, তাদের রাগানো চলবে না, বুঝলে!
তাদের কেন, টিকলি কাউকেই রাগানো পছন্দ করে না, তবু এদের টিকলির প্রতি কেন এত রাগ কে জানে!
টিকলির চোখ মুখ লাল হয়ে আসছিল হেঁচকি তুলতে তুলতে, তবু ও সামনের দিকে তাকাল। দু-পাশে ফাঁকা ধানখেত, তার ওপর বসন্তের এই গোধূলিবেলার পড়ন্ত নরম রোদ পড়ে ঝলমল করছে। যতদূর চোখ যায়, কেউ কোথাও নেই। সুবিশাল হাইওয়ের পাশ দিয়ে উপনদীর মতো এগিয়ে চলা মাত্র সাড়ে ছ-ফুট এই রাস্তার আদি অন্ত জনশূন্য। অনেক দূরে খেতের পাশ দিয়ে কিছু বাড়ি। টিকলি একা ওর স্কুটিটার ওপর চেপে বসে আছে। আর ওর থেকে ঠিক ত্রিশ ফুট মত দূরে পুরো রাস্তাটা আটকে দাঁড়িয়ে রয়েছে পাঁচটা ষাঁড়।
রাস্তাঘাটে চড়ে বেড়ানো অপুষ্টিতে ভোগা ষাঁড় নয়, মিশমিশে কালো রঙের বিশাল দেহের দশাসই চেহারা, আর তার সঙ্গে ভয়ঙ্কর দেখতে গণ্ডারের শিঙের মতোই ধারালো শিং তাদের। একদম পাশাপাশি রিপাবলিক ডে-র কুচকাওয়াজের মতো ডিসিপ্লিনড ওয়েতে পরস্পরের মধ্যে এক ইঞ্চিও ফাঁক না রেখে নিশ্চল পাথরের মতো দাঁড়িয়ে রয়েছে তারা।
হেঁচকি তুলতে তুলতেই টিকলির এবার কান্না পেয়ে গেল। এত ম্যানেজ করে আজ অফিস থেকে তাড়াতাড়ি বেরোল, বাড়ি গিয়ে কত কাজ, যতই এখন আর আগেকার মতো সেজেগুজে পটের বিবি হয়ে বসার চল নেই, আর তাছাড়া রাজ্য সরকারের ইলেক্ট্রিসিটি ডিপার্টমেন্টে কাজ করা ইঞ্জিনিয়ার পাত্রী দেখতে আসছে ছেলে আর ছেলের বন্ধুরা, তারা সে ব্যাপারে যথেষ্ট ওয়াকিবহালও, কিন্তু মিনিমাম তো নিজেকে একটা গ্রুম করার ব্যাপার থাকে! একেই এখন ইয়ার এন্ডিং এর ঝামেলা, সকাল থেকে সব কাজ প্ল্যানমাফিক করে বেরল, ভাবল বাড়ি যাওয়ার পথে সোমাদি-র পার্লারে একটু ঢুঁ মেরে যাবে, কোথায় কি!
সবচেয়ে বড়ো কথা, এরকমভাবে কতক্ষণ দাঁড়িয়ে থাকবে টিকলি? এরপর সন্ধ্যে নামলে তো আরো মুশকিল। জায়গাটা তো তেমন নিরাপদও নয়! অমনি মায়ের কথা মনে পড়ে গেল টিকলির।
মায়ের তুমুল আপত্তি ছিল এই স্কুটি নিয়ে হাইওয়ের পাশ দিয়ে এভাবে অফিস যাওয়ায়, রেগেমেগে বলেছিলেন, ”কেন, বেশ তো বাসে করে যাস, স্কুটি নিয়ে যাওয়ার কি হয়েছে?”
টিকলি আমল না দিয়ে বলেছিল, ”ধুর! ওই তিনখানা বাস পালটে, তারপর আবার ভ্যানে চেপে ওই গণ্ডগ্রামে পৌঁছতে আর ভালো লাগছে না। আরে ওইজন্যই তো স্কুটিটা কিনলাম! কেমন ভেতর দিয়ে আধঘণ্টায় পৌঁছে যাব! হু হু করে!”
অফিসের গ্রামেই বাড়ি কলেজের বন্ধু সম্বরণের, সে মাঝেমধ্যেই আসে ওর অফিসে আড্ডা দিতে, সেও টিপ্পনি কেটেছিল, ”একেই তো দেড় ফুটিয়া, তার ওপর স্কুটিও একটা খেলনা টাইপ কিনেছিস, বড় বড় ট্রাক ড্রাইভারগুলো দেখতেই পাবে না, সাইডে হালকা চেপে দিয়ে বেরিয়ে যাবে, আর তুই হাড়গোড় ভেঙে পড়ে থাকবি। তার চেয়ে যেমন বাসে আসিস, তেমনই আয়।”
টিকলি পাত্তা দেয়নি। মায়ের কথাই শোনেনি, তায় আবার সংবরণ! মালটা ইঞ্জিনিয়ারিং পড়ার সময় পড়াশুনোয় ভালো ছিল, কিন্তু একদম ক্যাবলা ছিল, তখন টিকলি এক ডিপার্টমেন্ট হয়েও পাত্তাই দিত না, নিজের গ্রুপ নিয়েই থাকত, কিন্তু কপালফেরে টিকলির পোস্টিং হল সম্বরণেরই গ্রামে। আর এখানে এসে জানতে পারল, সংবরণ ক্যাম্পাসিং এ পাওয়া চাকরিটায় জয়েনই করেনি, বাড়ির গোরুর দুধের বিজনেস করছে! কি অবস্থা! দেখা হওয়ার পর থেকেই তার আবার খুব খই ফুটেছে মুখে!
টিকলি মুখ বেঁকিয়ে বলেছিল, ”তুই ছয়ফুটিয়া হয়েও কি করছিস ভাই? সেই তো বাড়িতে গিয়ে গোরুর বাঁট থেকে দুধ দুয়ে সাপ্লাই করিস। কি করতে ইঞ্জিনিয়ারিং পড়লি? ইশ মাগো! ভাবলেই কিরকম ঘেন্না লাগে। ওইজন্য তোর গায়ে সবসময় দুধ দুধ গন্ধ!”
টিকলি মনটা ঘুরিয়ে নিয়ে সামনের দিকে তাকাল আবার। সেই একইরকম অষ্টাবক্র মুনির মতো নট নড়ন-চড়ন হয়ে দাঁড়িয়ে রয়েছে ষাঁড়গুলো। কি করবে ও? আশপাশে সামনে পেছনে কাউকে তো দেখতেও পাচ্ছে না। ঘড়িতে প্রায় সাড়ে পাঁচটা বাজছে। একটু পরেই ঝুপ করে অন্ধকার নেমে যাবে। টিকলি নিজের অজান্তেই কেঁপে উঠল। মাথা থেকে গোলাপি হেলমেটটা খুলে ফোন করল মা-কে।
যথারীতি মায়ের ফোন বেজে বেজে কেটে গেল। একবার নয়, তিন তিনবার। চড়াং করে মাথাটা গরম হয়ে গেল টিকলির। যে সমস্ত মানুষজন মোবাইলটাকে ল্যান্ডলাইনের মতো করে ট্রিট করে, তাদের কোনো অধিকারই নেই মোবাইল ফোন ইউজ করার। পরে এই নিয়ে বললেই বলবে, ”ওমা, ফোন করেছিলি? আমি তো বাজারে গিয়েছিলাম!” বাজারে যাওয়ার সময় যে কেন এরা ফোন নিয়ে যায় না, সেটা হাজারবার জিগ্যেস করেও উত্তর মেলে না।
কি করবে মাথা পুরো গুলিয়ে যাচ্ছে টিকলির। ষাঁড়গুলো ওকে যেন নিবিষ্টমনে পর্যবেক্ষণ করে চলেছে। এই ভয় আর দুঃখের মধ্যেও হেঁচকি তুলতে তুলতে ওর হাসি পেল নিজের অবস্থা দেখে। সম্প্রীতের সঙ্গে ব্রেক আপের পর থেকে আর কোনো রিলেশনেই জড়ায়নি ও, তাই বলে ওর যে ক্রেজ কমে গেছে, তা তো নয়! একইরকম ফ্যাশনেবল আর সুন্দরী আছে ও। এমনকি কলেজে পড়ার সময় সম্প্রীতের সঙ্গে স্টেডি রিলেশনে থাকা সত্ত্বেও অনুরাগীর অভাব হয়নি ওর কখনো। আর এই গণ্ডগ্রামে সরকারি চাকরি পেয়ে কিনা শালা ক-টা মুশকো ষাঁড় এখন ওর অনুরাগীর জায়গাটা নিয়েছে? এরকম দুর্দশা ওর?
একবার মনে হল যতটা স্পিড তোলা যায়, সেই স্পিড তুলে ষাঁড়গুলোর মধ্যে দিয়েই স্কুটিটাকে চালিয়ে দেবে ও, যা থাকে কপালে। সারগুলোর ভয় পেয়ে সরে যাওয়াটাই স্বাভাবিক। কিন্তু যদি না সরে? তখন তো টিকলিই উল্টে পড়ে যাবে ওদের গায়ে, আর তারপর কি হবে ও কল্পনাও করতে পারছিল না।
হঠাৎ ওর মনে হল সম্বরণকে ফোন করে জানলে হয়, ওদের বাড়ির তো এই সব ব্যবসা, নিশ্চয়ই ব্যাটা ষাঁড়েদের সাইকোলজি ভালো বলতে পারবে। পরক্ষণেই আজ দুপুরের কথা মনে পড়তে ও একটু হেসিটেট করতে লাগল। দুপুরে লাঞ্চ ব্রেকে সম্বরণ এসেছিল। টিকলি কয়েকটা কথা বলে ফেলেছে একটু উত্তেজনার বশেই, যেটাকে ইয়ার্কির মোড়কে অপমানই বলা চলে।
এরপর এখন ফোন করলে কিছু ভাববে না তো? তাও আবার টিকলির নিজের দরকারে?
মনে হবার সঙ্গে সঙ্গে টিকলি আশঙ্কাটাকে রিজেক্ট করে দিল। ধুর, অত ভাবাভাবির কি আছে! টিকলি তো কিছু ভুল বলেনি! একটা ভালো রেজাল্ট করা ইঞ্জিনিয়ার ছেলে যদি এখন চাকরিবাকরি না করে গোয়ালা হয়ে যায়, সেটা হজম করা কারুর পক্ষে সম্ভব?
সম্বরণ অবশ্য গম্ভীরভাবে বলতে শুরু করেছিল, ”গোয়ালা মোটেও নয়, আধুনিক প্রযুক্তিকে কাজে লাগিয়ে এগ্রিকালচারাল সেক্টরে প্রোডাকশনে একটা বিপ্লব…!”
টিকলি হাত নাড়িয়ে থামিয়ে দিয়েছিল। এমনিতেই ওর আজকে বাড়িতে পাত্রপক্ষ দেখতে আসবে বলে টেনশনে ছিল, তার ওপর সম্বরণ এসেই ওর কি একটা পেপার ছাপা হয়েছে বাইরে কোথায়, তা নিয়ে বকবক করছিল। একে তো ওর বাড়ির নাকি দুধের ব্যবসা, শুনেই টিকলির গা গুলিয়ে ওঠে, তার ওপর সম্বরণ নিজেও একটু আধপাগলা গোছের আছে, কি একটা রিসার্চ চালায় তলে তলে কে জানে! সেই নিয়ে ও নাকি পেটেন্টও নিয়েছে। যতসব! ও যতই বলতে চাক, টিকলি পারতপক্ষে কোনো ইন্টারেস্ট দেখায় না।
ও আর আগুপিছু না ভেবে সম্বরণকে ফোন করল। যতটা সম্ভব সংক্ষেপে ঘটনাটা বর্ণনা করে টিকলি বলল, ”কি করব এখন বলত? কি করলে এগুলো সরবে? সোজা জোরে চালিয়ে দেব গাড়ি?”
সম্বরণ সব শুনে টুনে বলল, ”না, ওটা ভুলেও করিস না। ষাঁড়েরা দেখতে ওরকম হলেও এমনিতে শান্ত হয়, কিন্তু ক্ষেপে গেলে পাগলা হাতির মতোই হয়ে যায়।”
টিকলি অধৈর্য হয়ে বলল, ”তবে? কি করব তাহলে আমি এখন? এদিকে বাড়িতে ওরা এসে পড়বে তো! হে ভগবান!”
সম্বরণ খুব শান্তভাবে বলল, ”তুই একটা কাজ কর, তোর তো সঙ্গে ল্যাপটপ আছে? সেটাকে ব্যাগ থেকে বের কর, করে স্কাইপটা অন কর।”
টিকলি একটু অবাক হয়ে গেল, সম্বরণ কি এখন ভিডিও চ্যাটে ওকে ষাঁড় তাড়াবার টেকনিক শেখাবে নাকি! রাগে মাথাটা আরো গরম হয়ে উঠলেও টিকলি কিছু বলল না। যেভাবেই হোক, এই পরিস্থিতি থেকে তো মুক্তি তো পেতে হবে ওকে! চট করে স্কুটি থেকে নেমে ও নিজের ব্যাগ থেকে ল্যাপটপটা খুলে নেট কানেক্ট করল। সূর্য অলরেডি পশ্চিমদিকে হেলতে শুরু করেছে।
পাঁচমিনিটের মধ্যেই সম্বরণের সাইড করে চুল আঁচড়ানো গোল ক্যাবলাকান্ত মুখটার দর্শন পেয়ে গেল টিকলি। খোলা আকাশের নীচে দাঁড়িয়ে রয়েছে। ও অধৈর্যভাবে বলল, ”বল, কি করব এখন।”
সম্বরণ কোথায় রয়েছে কে জানে, কেমন নিশ্চুপ জায়গাটা যেন। ও বলল, ”তোকে কিছু করতে হবে না। তুই ওদের দিকে ল্যাপটপটা নিয়ে এগিয়ে যা।”
টিকলি হাঁ হয়ে গেল। মানে? সম্বরণ কি ষাঁড়গুলোর সঙ্গে স্কাইপ করবে নাকি? হায় রে, কি পাগলের পাল্লায় পড়ল ও! এর চেয়ে স্কুটি নিয়ে পেছনে গিয়ে লোকজনকে ডাকাডাকি করলে হত বরং! ও বলল, ”মানে? ল্যাপটপ নিয়ে ওদের দিকে এগতে যাব কেন?”
সম্বরণ গম্ভীরভাবে বলল, ”যেটা বলছি সেটা কর, প্রশ্ন না করে।”
টিকলি দিশেহারা হয়ে গেল, তারপর আর কোনো উপায় না দেখে ল্যাপটপটা নিয়ে খুব সন্তর্পণে ওদের দিকে এগোতে লাগলো। মোটামুটি ওদের পাঁচ ফুটের মধ্যে গিয়ে বলল, ”এবার কি করব বল? একদম হাই ভল্যুমে কোনো র্যা প মিউজিক বাজাব? কিন্তু আমার ল্যাপটপের স্পীকারটা অতটা ভালো নয় তো!”
সম্বরণ বলল, ”না। কিচ্ছু বাজাবি না। তুই ল্যাপটপটা ওদের দিকে ঘোরা।”
টিকলি চোখ কপালে তুলে বলল, ”মানে? তু-তুই কি ওদের সাথে কথা বলবি নাকি?”
সম্বরণের পেছনে অস্তমিত সূর্য দেখা যাচ্ছে, সেই আলোয় ওর মুখটা কেমন গোলাপি লাগছে। সম্বরণ এবার একটা ধমক দিয়ে বলল, ”যেটা বলছি সেটা কর না! এত বকছিস কেন?”
টিকলি ল্যাপটপটা ষাঁড়গুলোর দিকে ঘুরিয়ে দিতেই ষাঁড়গুলোর মধ্যে একটা চাঞ্চল্য দেখা গেল। এতক্ষণ পাহাড়ের মতো নিশ্চল থাকা শরীরগুলোয় প্রাণ এসেছে যেন। টিকলি হতভম্ব হয়ে দেখল, সম্বরণ বেশ জোরে বলতে শুরু করেছে, ”যুধিষ্ঠির, ভীম, অর্জুন, নকুল আর সহদেব, তোমরা একে একে সরে যাও। সরে বাঁদিকে চলে যাও, বাঁদিকের কালভার্টটা পেরিয়ে হাঁটো তোমরা, সোজা চলে যাও আস্তানায়……।”
বিমূঢ় টিকলি দেখল, এত আদরের সম্বোধনে পাহাড়গুলোর মধ্যে একটা মুভমেন্ট দেখা দিয়েছে, ওরা সবাই একটু গা ঝাড়া দিল, তারপর হেলেদুলে সরে যেতে লাগলো বাঁদিকে। সরে গিয়ে একটা কাঁচা রাস্তা ধরে এগিয়ে যেতে লাগল দূরে।
টিকলি কিছু বলার আগেই সম্বরণ বলে উঠল, ”তোকে ইচ্ছে করেই আজ একটু ভড়কে দিলাম। তুই সবসময় আমার কাজ না জেনেবুঝেই আমাকে ছোট করিস। কখনো কি ভালো করে শুনেছিস আমাদের কিসের ব্যবসা? গোরুর নয় মোটেই। ভালো ষাঁড় কিনে সেই ষাঁড়ের বীর্য গোয়ালাদের কাছে বিক্রি করাই আমাদের পারিবারিক ব্যবসা। সেই সিমেন প্রচুর দামে গোরুদের ইনজেক্ট করা হয়, বুঝলি! তবে গোরুরা প্রেগন্যান্ট হয়। যে ষাঁড়ের বীর্য যত গুণবান, তার দাম তত বেশি। আমরা মোটেই গোয়ালা নই। আমাদের আন্ডারে অনেক লোক কাজ করে। আমাদের শুধু এই কাজের জন্যই তিনটে ম্যাটাডোর আছে।”
টিকলির দিক থেকে কোনো উত্তর না পেয়ে সম্বরণ বলে যেতে লাগল, ”এখন একটা বয়সের পর ষাঁড়দের স্বাভাবিকভাবে যৌবন চলে যায়, বীর্য উৎপাদনে অক্ষম হয়ে পড়ে তারা, তখন তাদের বেচে দেওয়া হয় কোনো কসাইয়ের কাছে। এই পাঁচটা ষাঁড় অনেকদিন রয়েছে আমাদের বাড়িতে। তাই ওরা যখন বুড়ো হয়ে গেল, আমি অনেক পড়াশোনা করতাম, রিসার্চ করতাম কি করে ওদের যৌবন দীর্ঘায়িত করা যায়। অনেক খেটেখুটে বিভিন্ন জার্নাল কনসাল্ট করে আমি একটা ওষুধ বানাই, যাতে ওদের বীর্য উৎপাদন ক্ষমতা অন্তত আরো পাঁচ বছর বাড়ে, এমনিই ওরা বাঁচে কুড়ি পঁচিশ বছর, এতে সেটা প্রায় তিরিশ হবে, আর সুস্থভাবে। আমার এই ওষুধটা ইন্টারন্যাশনাল বুল রিসার্চ ইন্সটিটিউটের জার্নালে দারুণ সাড়া ফেলল, আমি পেটেন্টও নিলাম। এখন চল্লিশজন লেবার আলাদাভাবে আমার নিজস্ব ল্যাবে কাজ করে, পাশাপাশি পারিবারিক ব্যবসাটাও চালিয়ে যাচ্ছি। খুব শিগগিরই আরো একটা ফ্যাক্টরি বানাচ্ছি আমি। আমার ওষুধটার বৈশিষ্ট্য হচ্ছে, শুধু বীর্য ক্ষমতাই নয়, এতে ষাঁড়দের জেনেটিক একটা পরিবর্তনও হয়, যেটা ইতিবাচক। দেখতেই পেলি কেমন পোষ মেনেছে আমার।”
টিকলি হাঁ করে শুনছিল। বলল, ”কিন্তু…কিন্তু আ-আমাকে এসব দ্যাখানোর কি মানে?”
সম্বরণ বলল, ”ইয়েস, আমি ভাবছিলাম কখন তুই প্রশ্নটা করবি। দ্যাখ, আজ খোলাখুলিই বলছি, তুই আমাকে পাত্তা দিতিস বা না দিতিস, তোকে আমি কলেজ থেকেই ভালোবাসতাম। যখন সম্প্রীত তোকে ল্যাং মারল, তার আগে থেকেই। চান্স পেয়ে বাধ্য হয়ে ইঞ্জিনিয়ারিং পড়তে হয়েছিল, নাহলে ওদিকে আমার কোনোদিনই ইন্টারেস্ট ছিল না তেমন। তাই ওদিকে আর এগোইনি। তুই আমাদের গ্রামে আসার পর থেকে তোকে আভাসে ইঙ্গিতে বলতে চেয়েছিলাম, কিন্তু তুই তো পাত্তাই দিলি না। তুই আমাকে ভাবতিস আমার কোনো যোগ্যতাই নেই বুঝি! খালি দুধ দুয়ে বেড়াই। তাই ভাবলাম তোকে আজ যখন কয়েকটা ষাঁড় দেখতেই আসবে, তার আগে আমার অনুগত ষাঁড়ের দলটা দিয়ে তোকে প্রোপোজটা করি।”
টিকলির মাথায় কিছুই ঢুকছিল না। হেঁচকিটাও কখন যেন থেমে গেছে।
সম্বরণ লজ্জা লজ্জা মুখ করে বলল, ”আগেকার দিনে তো রাজারা যে রাজকন্যার পাণিপ্রার্থী হতেন, তাঁর কাছে আগে নিজেদের শক্তি প্রদর্শন করতেন, তাই আমিও তাই করলাম আর কি! তো, বুঝতেই পারছিস তোর ওই সফটওয়ার এর প্যাংলাটার বেশি শক্তি না আমার! এবার বল, তুই কি আমায় বিয়ে করবি?”
টিকলির অনেকক্ষণ ধরেই সন্দেহটা হচ্ছিল, এবার ও বলেই ফেলল, ”তুই কোথায় রয়েছিস বল তো?”
সম্বরণ মনে হয় এতক্ষণের স্পীচের বেশ সুন্দর মহড়া দিয়ে এসেছিল, হঠাৎ এরকম আউট অফ সিলেবাস কোয়েশ্চেনে একটু ভ্যাবাচ্যাকা খেয়ে বলল, ”মা-মানে?”
টিকলি দূরে ষাঁড়গুলো যে বাড়িটায় গিয়ে ঢুকেছিল, সেদিকে তাকিয়ে বলল, ”তুই যে ক্যাটকেটে লাল গেঞ্জিটা পড়েছিস সেটা আমি এখান থেকেই তোর বাড়ির ছাদে দেখতে পাচ্ছি। এক থেকে পাঁচ গুনব, তার মধ্যে এখানে আয়।”
ঠিক তিন মিনিটের মাথায় সম্বরণ যখন হাঁপাতে হাঁপাতে টিকলির সামনে এলো, তখন টিকলি কোমরে হাত দিয়ে কিছুক্ষণ আপাদমস্তক ওকে দেখে বলল, ”একটাই কন্ডিশন। গা থেকে এই গোবর গোবর গন্ধটা তাড়াতে হবে।”
সম্বরণ এক গাল হেসে দাঁত বের করে বলল, ”কোনো চাপ নেই। আজই ইন্টারন্যাশনাল কোনো ডিও অর্ডার দিচ্ছি। আমার জন্য প্লাস আমার পাঁচ ভাইয়ের জন্যেও!”
আরো দশ মিনিট বাদে সূর্য যখন পুরোপুরি পশ্চিমে ঢলে গেছে, আবছা অন্ধকার নেমে এসেছে সরু রাস্তাটায়, টিকলির গোলাপি স্কুটিটা একা একা গায়ে সদ্য দেখা দেওয়া চাঁদের জ্যোৎস্না মেখে দাঁড়িয়েছিল।
একটু দূরে দাঁড়িয়ে টিকলির আবার হেঁচকি শুরু হয়েছিল। বেশি উষ্ণতায় হয় এরকম ওর।
হেঁচকি তুলতে তুলতেই সম্বরণের কানে ফিসফিস করে ও বলল, ”আর তোর নিজের ওপর ওষুধটা আবার ভুল করে কখনো অ্যাপ্লাই করে ফেলিস না যেন!”
টিকলির বুকের ভেতর দুম দুম করে ড্রাম বাজছিল। মনে হচ্ছিল কেউ যেন কোনো সিডাকটিভ দিয়ে ওর পায়ের নীচ থেকে উপরের অংশটা আস্তে আস্তে অসাড় করে দিচ্ছে। ভালো ছেলে জুটছে না সহ্য করা যায়, তাই বলে এদের নাছোড় প্রেমিক হিসেবে ভাবতে পারে কেউ? একটা পঁচিশ বছরের তরুণী মেয়ের পক্ষে এর চেয়ে বড়ো অপমান আর কি হতে পারে?
সমান্তরালভাবে পাশেই বোম্বে রোড হাইওয়ে। সেখান থেকে প্রায় উল্কার গতিতে সাঁ সাঁ করে ছুটে চলেছে গাড়ি। আর সেই ছ-টা হাইওয়ে লাইনের পাশ দিয়েই সরু এই রাস্তাটায় অসহায়ভাবে নিজের এগারো দিন পাঁচ ঘণ্টা পুরনো গোলাপি রঙের স্কুটিটা নিয়ে দাঁড়িয়ে রয়েছে ও।
টিকলি মনে মনে নিজেকে বলল, মাথা ঠাণ্ডা রাখো বৎস্য, মাথা গরম করে কোনো লাভ হবে না, উল্টে আরো বিপত্তি হবে। কিন্তু ঠিক নিজেকে কাউন্সেলিং করার সেই মহার্ঘ্য মুহূর্তেই ভগবান যেন ওর কফিনে শেষ পেরেকটা পুঁতে দিলেন। ওর জন্মশত্রু হেঁচকি তার কাজ পুরোদমে শুরু করে দিল।
রাগে দুঃখে ভয়ে টিকলির চোখে জল চলে এল। সব দিক থেকে সবাই যদি এরকম করে ওর পেছনে আদা জল খেয়ে লাগে, ও একা কি করে সামলাবে? কোথায় এইরকম বিপদের মুহূর্তে বিরাট কোহলির মতোই আস্তে আস্তে ম্যাচটাকে মাঠের বাইরে বের করে নিয়ে যাবে, সেখানে ওর বিখ্যাত হেঁচকি শুরু হয়ে গেল।
অবশ্য বিপদের সময় হেঁচকি ওঠাটা ওর কাছে নতুন কিছু নয়। সেই ক্লাস টু-তে পড়তেও বেশ মনে আছে, ক্লাসের দেওয়ালে ও আঁকিবুঁকি কেটে নোংরা করেছিল বলে মিস ওকে দাঁড় করিয়ে দিয়েছিলেন, সেই দাঁড়িয়ে থাকতে থাকতে ওর ভীষণ পটি পেয়ে গিয়েছিল, তবু ভয়ে মিসকে বলতে পারছিল না। ওইরকম ক্রিটিকাল সিচুয়েশনেই ওর সেই মারাত্মক হেঁচকি আরম্ভ হয়েছিল। সে কি অবস্থা! যেমন সেই হেঁচকির আওয়াজ, তেমনই তার ফ্রিকোয়েন্সি আর ইন্টেনসিটি। জল খেয়ে কমছে না, নিশ্বাস বন্ধ করে নাক টিপে থাকলে কমছে না, আরো হাজার মানুষের হাজার টোটকাতেও কমছে না। শেষে তো মিস নিজেই ভয় পেয়ে গেছিলেন।
সেই শুরু। তারপর থেকে প্রতিটা ঝামেলাকর পরিস্থিতিতে মীর জাফরের মতো হাজির হয়েছে ওর এই হেঁচকি। কত ডাক্তার বদ্যি, কত কবিরাজি, সব বিফলে গেছে। বাবা তো একবার ভেলোর পর্যন্ত নিয়ে গেলেন, সেখানকার ডাক্তার হাজার গন্ডা টেস্টের পর গম্ভীর মুখে টিকলিকে বুঝিয়েছিলেন ওর হেঁচকির পেছনের রহস্য। তখন টিকলি ক্লাস সিক্সে পড়ে, তবু ওর স্পষ্ট মনে আছে, তিনি সহজ করে বলেছিলেন, আমরা নিশ্বাস নেওয়ার সময় যে পেশিগুলো কাজ করে, সেই ইন্টারকোস্টাল পেশিগুলো রেগে গেলে হেঁচকি ওঠে। অনেকক্ষণ না খেলে বা খুব তাড়াতাড়ি খেলে আবার আমাদের পাকস্থলী রেগে গিয়ে এই পেশিগুলোকে খোঁচা মারে, তখনো হেঁচকি ওঠে, আবার ব্রেন থেকে যে নার্ভগুলো এই পেশির সঙ্গে কানেক্টেড রয়েছে, তাদের রাগিয়ে দিলেও হেঁচকি শুরু হয়ে যায়। তোমার পেশিগুলো একটু বেশিই রাগী। কাজেই, তাদের রাগানো চলবে না, বুঝলে!
তাদের কেন, টিকলি কাউকেই রাগানো পছন্দ করে না, তবু এদের টিকলির প্রতি কেন এত রাগ কে জানে!
টিকলির চোখ মুখ লাল হয়ে আসছিল হেঁচকি তুলতে তুলতে, তবু ও সামনের দিকে তাকাল। দু-পাশে ফাঁকা ধানখেত, তার ওপর বসন্তের এই গোধূলিবেলার পড়ন্ত নরম রোদ পড়ে ঝলমল করছে। যতদূর চোখ যায়, কেউ কোথাও নেই। সুবিশাল হাইওয়ের পাশ দিয়ে উপনদীর মতো এগিয়ে চলা মাত্র সাড়ে ছ-ফুট এই রাস্তার আদি অন্ত জনশূন্য। অনেক দূরে খেতের পাশ দিয়ে কিছু বাড়ি। টিকলি একা ওর স্কুটিটার ওপর চেপে বসে আছে। আর ওর থেকে ঠিক ত্রিশ ফুট মত দূরে পুরো রাস্তাটা আটকে দাঁড়িয়ে রয়েছে পাঁচটা ষাঁড়।
রাস্তাঘাটে চড়ে বেড়ানো অপুষ্টিতে ভোগা ষাঁড় নয়, মিশমিশে কালো রঙের বিশাল দেহের দশাসই চেহারা, আর তার সঙ্গে ভয়ঙ্কর দেখতে গণ্ডারের শিঙের মতোই ধারালো শিং তাদের। একদম পাশাপাশি রিপাবলিক ডে-র কুচকাওয়াজের মতো ডিসিপ্লিনড ওয়েতে পরস্পরের মধ্যে এক ইঞ্চিও ফাঁক না রেখে নিশ্চল পাথরের মতো দাঁড়িয়ে রয়েছে তারা।
হেঁচকি তুলতে তুলতেই টিকলির এবার কান্না পেয়ে গেল। এত ম্যানেজ করে আজ অফিস থেকে তাড়াতাড়ি বেরোল, বাড়ি গিয়ে কত কাজ, যতই এখন আর আগেকার মতো সেজেগুজে পটের বিবি হয়ে বসার চল নেই, আর তাছাড়া রাজ্য সরকারের ইলেক্ট্রিসিটি ডিপার্টমেন্টে কাজ করা ইঞ্জিনিয়ার পাত্রী দেখতে আসছে ছেলে আর ছেলের বন্ধুরা, তারা সে ব্যাপারে যথেষ্ট ওয়াকিবহালও, কিন্তু মিনিমাম তো নিজেকে একটা গ্রুম করার ব্যাপার থাকে! একেই এখন ইয়ার এন্ডিং এর ঝামেলা, সকাল থেকে সব কাজ প্ল্যানমাফিক করে বেরল, ভাবল বাড়ি যাওয়ার পথে সোমাদি-র পার্লারে একটু ঢুঁ মেরে যাবে, কোথায় কি!
সবচেয়ে বড়ো কথা, এরকমভাবে কতক্ষণ দাঁড়িয়ে থাকবে টিকলি? এরপর সন্ধ্যে নামলে তো আরো মুশকিল। জায়গাটা তো তেমন নিরাপদও নয়! অমনি মায়ের কথা মনে পড়ে গেল টিকলির।
মায়ের তুমুল আপত্তি ছিল এই স্কুটি নিয়ে হাইওয়ের পাশ দিয়ে এভাবে অফিস যাওয়ায়, রেগেমেগে বলেছিলেন, ”কেন, বেশ তো বাসে করে যাস, স্কুটি নিয়ে যাওয়ার কি হয়েছে?”
টিকলি আমল না দিয়ে বলেছিল, ”ধুর! ওই তিনখানা বাস পালটে, তারপর আবার ভ্যানে চেপে ওই গণ্ডগ্রামে পৌঁছতে আর ভালো লাগছে না। আরে ওইজন্যই তো স্কুটিটা কিনলাম! কেমন ভেতর দিয়ে আধঘণ্টায় পৌঁছে যাব! হু হু করে!”
অফিসের গ্রামেই বাড়ি কলেজের বন্ধু সম্বরণের, সে মাঝেমধ্যেই আসে ওর অফিসে আড্ডা দিতে, সেও টিপ্পনি কেটেছিল, ”একেই তো দেড় ফুটিয়া, তার ওপর স্কুটিও একটা খেলনা টাইপ কিনেছিস, বড় বড় ট্রাক ড্রাইভারগুলো দেখতেই পাবে না, সাইডে হালকা চেপে দিয়ে বেরিয়ে যাবে, আর তুই হাড়গোড় ভেঙে পড়ে থাকবি। তার চেয়ে যেমন বাসে আসিস, তেমনই আয়।”
টিকলি পাত্তা দেয়নি। মায়ের কথাই শোনেনি, তায় আবার সংবরণ! মালটা ইঞ্জিনিয়ারিং পড়ার সময় পড়াশুনোয় ভালো ছিল, কিন্তু একদম ক্যাবলা ছিল, তখন টিকলি এক ডিপার্টমেন্ট হয়েও পাত্তাই দিত না, নিজের গ্রুপ নিয়েই থাকত, কিন্তু কপালফেরে টিকলির পোস্টিং হল সম্বরণেরই গ্রামে। আর এখানে এসে জানতে পারল, সংবরণ ক্যাম্পাসিং এ পাওয়া চাকরিটায় জয়েনই করেনি, বাড়ির গোরুর দুধের বিজনেস করছে! কি অবস্থা! দেখা হওয়ার পর থেকেই তার আবার খুব খই ফুটেছে মুখে!
টিকলি মুখ বেঁকিয়ে বলেছিল, ”তুই ছয়ফুটিয়া হয়েও কি করছিস ভাই? সেই তো বাড়িতে গিয়ে গোরুর বাঁট থেকে দুধ দুয়ে সাপ্লাই করিস। কি করতে ইঞ্জিনিয়ারিং পড়লি? ইশ মাগো! ভাবলেই কিরকম ঘেন্না লাগে। ওইজন্য তোর গায়ে সবসময় দুধ দুধ গন্ধ!”
টিকলি মনটা ঘুরিয়ে নিয়ে সামনের দিকে তাকাল আবার। সেই একইরকম অষ্টাবক্র মুনির মতো নট নড়ন-চড়ন হয়ে দাঁড়িয়ে রয়েছে ষাঁড়গুলো। কি করবে ও? আশপাশে সামনে পেছনে কাউকে তো দেখতেও পাচ্ছে না। ঘড়িতে প্রায় সাড়ে পাঁচটা বাজছে। একটু পরেই ঝুপ করে অন্ধকার নেমে যাবে। টিকলি নিজের অজান্তেই কেঁপে উঠল। মাথা থেকে গোলাপি হেলমেটটা খুলে ফোন করল মা-কে।
যথারীতি মায়ের ফোন বেজে বেজে কেটে গেল। একবার নয়, তিন তিনবার। চড়াং করে মাথাটা গরম হয়ে গেল টিকলির। যে সমস্ত মানুষজন মোবাইলটাকে ল্যান্ডলাইনের মতো করে ট্রিট করে, তাদের কোনো অধিকারই নেই মোবাইল ফোন ইউজ করার। পরে এই নিয়ে বললেই বলবে, ”ওমা, ফোন করেছিলি? আমি তো বাজারে গিয়েছিলাম!” বাজারে যাওয়ার সময় যে কেন এরা ফোন নিয়ে যায় না, সেটা হাজারবার জিগ্যেস করেও উত্তর মেলে না।
কি করবে মাথা পুরো গুলিয়ে যাচ্ছে টিকলির। ষাঁড়গুলো ওকে যেন নিবিষ্টমনে পর্যবেক্ষণ করে চলেছে। এই ভয় আর দুঃখের মধ্যেও হেঁচকি তুলতে তুলতে ওর হাসি পেল নিজের অবস্থা দেখে। সম্প্রীতের সঙ্গে ব্রেক আপের পর থেকে আর কোনো রিলেশনেই জড়ায়নি ও, তাই বলে ওর যে ক্রেজ কমে গেছে, তা তো নয়! একইরকম ফ্যাশনেবল আর সুন্দরী আছে ও। এমনকি কলেজে পড়ার সময় সম্প্রীতের সঙ্গে স্টেডি রিলেশনে থাকা সত্ত্বেও অনুরাগীর অভাব হয়নি ওর কখনো। আর এই গণ্ডগ্রামে সরকারি চাকরি পেয়ে কিনা শালা ক-টা মুশকো ষাঁড় এখন ওর অনুরাগীর জায়গাটা নিয়েছে? এরকম দুর্দশা ওর?
একবার মনে হল যতটা স্পিড তোলা যায়, সেই স্পিড তুলে ষাঁড়গুলোর মধ্যে দিয়েই স্কুটিটাকে চালিয়ে দেবে ও, যা থাকে কপালে। সারগুলোর ভয় পেয়ে সরে যাওয়াটাই স্বাভাবিক। কিন্তু যদি না সরে? তখন তো টিকলিই উল্টে পড়ে যাবে ওদের গায়ে, আর তারপর কি হবে ও কল্পনাও করতে পারছিল না।
হঠাৎ ওর মনে হল সম্বরণকে ফোন করে জানলে হয়, ওদের বাড়ির তো এই সব ব্যবসা, নিশ্চয়ই ব্যাটা ষাঁড়েদের সাইকোলজি ভালো বলতে পারবে। পরক্ষণেই আজ দুপুরের কথা মনে পড়তে ও একটু হেসিটেট করতে লাগল। দুপুরে লাঞ্চ ব্রেকে সম্বরণ এসেছিল। টিকলি কয়েকটা কথা বলে ফেলেছে একটু উত্তেজনার বশেই, যেটাকে ইয়ার্কির মোড়কে অপমানই বলা চলে।
এরপর এখন ফোন করলে কিছু ভাববে না তো? তাও আবার টিকলির নিজের দরকারে?
মনে হবার সঙ্গে সঙ্গে টিকলি আশঙ্কাটাকে রিজেক্ট করে দিল। ধুর, অত ভাবাভাবির কি আছে! টিকলি তো কিছু ভুল বলেনি! একটা ভালো রেজাল্ট করা ইঞ্জিনিয়ার ছেলে যদি এখন চাকরিবাকরি না করে গোয়ালা হয়ে যায়, সেটা হজম করা কারুর পক্ষে সম্ভব?
সম্বরণ অবশ্য গম্ভীরভাবে বলতে শুরু করেছিল, ”গোয়ালা মোটেও নয়, আধুনিক প্রযুক্তিকে কাজে লাগিয়ে এগ্রিকালচারাল সেক্টরে প্রোডাকশনে একটা বিপ্লব…!”
টিকলি হাত নাড়িয়ে থামিয়ে দিয়েছিল। এমনিতেই ওর আজকে বাড়িতে পাত্রপক্ষ দেখতে আসবে বলে টেনশনে ছিল, তার ওপর সম্বরণ এসেই ওর কি একটা পেপার ছাপা হয়েছে বাইরে কোথায়, তা নিয়ে বকবক করছিল। একে তো ওর বাড়ির নাকি দুধের ব্যবসা, শুনেই টিকলির গা গুলিয়ে ওঠে, তার ওপর সম্বরণ নিজেও একটু আধপাগলা গোছের আছে, কি একটা রিসার্চ চালায় তলে তলে কে জানে! সেই নিয়ে ও নাকি পেটেন্টও নিয়েছে। যতসব! ও যতই বলতে চাক, টিকলি পারতপক্ষে কোনো ইন্টারেস্ট দেখায় না।
ও আর আগুপিছু না ভেবে সম্বরণকে ফোন করল। যতটা সম্ভব সংক্ষেপে ঘটনাটা বর্ণনা করে টিকলি বলল, ”কি করব এখন বলত? কি করলে এগুলো সরবে? সোজা জোরে চালিয়ে দেব গাড়ি?”
সম্বরণ সব শুনে টুনে বলল, ”না, ওটা ভুলেও করিস না। ষাঁড়েরা দেখতে ওরকম হলেও এমনিতে শান্ত হয়, কিন্তু ক্ষেপে গেলে পাগলা হাতির মতোই হয়ে যায়।”
টিকলি অধৈর্য হয়ে বলল, ”তবে? কি করব তাহলে আমি এখন? এদিকে বাড়িতে ওরা এসে পড়বে তো! হে ভগবান!”
সম্বরণ খুব শান্তভাবে বলল, ”তুই একটা কাজ কর, তোর তো সঙ্গে ল্যাপটপ আছে? সেটাকে ব্যাগ থেকে বের কর, করে স্কাইপটা অন কর।”
টিকলি একটু অবাক হয়ে গেল, সম্বরণ কি এখন ভিডিও চ্যাটে ওকে ষাঁড় তাড়াবার টেকনিক শেখাবে নাকি! রাগে মাথাটা আরো গরম হয়ে উঠলেও টিকলি কিছু বলল না। যেভাবেই হোক, এই পরিস্থিতি থেকে তো মুক্তি তো পেতে হবে ওকে! চট করে স্কুটি থেকে নেমে ও নিজের ব্যাগ থেকে ল্যাপটপটা খুলে নেট কানেক্ট করল। সূর্য অলরেডি পশ্চিমদিকে হেলতে শুরু করেছে।
পাঁচমিনিটের মধ্যেই সম্বরণের সাইড করে চুল আঁচড়ানো গোল ক্যাবলাকান্ত মুখটার দর্শন পেয়ে গেল টিকলি। খোলা আকাশের নীচে দাঁড়িয়ে রয়েছে। ও অধৈর্যভাবে বলল, ”বল, কি করব এখন।”
সম্বরণ কোথায় রয়েছে কে জানে, কেমন নিশ্চুপ জায়গাটা যেন। ও বলল, ”তোকে কিছু করতে হবে না। তুই ওদের দিকে ল্যাপটপটা নিয়ে এগিয়ে যা।”
টিকলি হাঁ হয়ে গেল। মানে? সম্বরণ কি ষাঁড়গুলোর সঙ্গে স্কাইপ করবে নাকি? হায় রে, কি পাগলের পাল্লায় পড়ল ও! এর চেয়ে স্কুটি নিয়ে পেছনে গিয়ে লোকজনকে ডাকাডাকি করলে হত বরং! ও বলল, ”মানে? ল্যাপটপ নিয়ে ওদের দিকে এগতে যাব কেন?”
সম্বরণ গম্ভীরভাবে বলল, ”যেটা বলছি সেটা কর, প্রশ্ন না করে।”
টিকলি দিশেহারা হয়ে গেল, তারপর আর কোনো উপায় না দেখে ল্যাপটপটা নিয়ে খুব সন্তর্পণে ওদের দিকে এগোতে লাগলো। মোটামুটি ওদের পাঁচ ফুটের মধ্যে গিয়ে বলল, ”এবার কি করব বল? একদম হাই ভল্যুমে কোনো র্যা প মিউজিক বাজাব? কিন্তু আমার ল্যাপটপের স্পীকারটা অতটা ভালো নয় তো!”
সম্বরণ বলল, ”না। কিচ্ছু বাজাবি না। তুই ল্যাপটপটা ওদের দিকে ঘোরা।”
টিকলি চোখ কপালে তুলে বলল, ”মানে? তু-তুই কি ওদের সাথে কথা বলবি নাকি?”
সম্বরণের পেছনে অস্তমিত সূর্য দেখা যাচ্ছে, সেই আলোয় ওর মুখটা কেমন গোলাপি লাগছে। সম্বরণ এবার একটা ধমক দিয়ে বলল, ”যেটা বলছি সেটা কর না! এত বকছিস কেন?”
টিকলি ল্যাপটপটা ষাঁড়গুলোর দিকে ঘুরিয়ে দিতেই ষাঁড়গুলোর মধ্যে একটা চাঞ্চল্য দেখা গেল। এতক্ষণ পাহাড়ের মতো নিশ্চল থাকা শরীরগুলোয় প্রাণ এসেছে যেন। টিকলি হতভম্ব হয়ে দেখল, সম্বরণ বেশ জোরে বলতে শুরু করেছে, ”যুধিষ্ঠির, ভীম, অর্জুন, নকুল আর সহদেব, তোমরা একে একে সরে যাও। সরে বাঁদিকে চলে যাও, বাঁদিকের কালভার্টটা পেরিয়ে হাঁটো তোমরা, সোজা চলে যাও আস্তানায়……।”
বিমূঢ় টিকলি দেখল, এত আদরের সম্বোধনে পাহাড়গুলোর মধ্যে একটা মুভমেন্ট দেখা দিয়েছে, ওরা সবাই একটু গা ঝাড়া দিল, তারপর হেলেদুলে সরে যেতে লাগলো বাঁদিকে। সরে গিয়ে একটা কাঁচা রাস্তা ধরে এগিয়ে যেতে লাগল দূরে।
টিকলি কিছু বলার আগেই সম্বরণ বলে উঠল, ”তোকে ইচ্ছে করেই আজ একটু ভড়কে দিলাম। তুই সবসময় আমার কাজ না জেনেবুঝেই আমাকে ছোট করিস। কখনো কি ভালো করে শুনেছিস আমাদের কিসের ব্যবসা? গোরুর নয় মোটেই। ভালো ষাঁড় কিনে সেই ষাঁড়ের বীর্য গোয়ালাদের কাছে বিক্রি করাই আমাদের পারিবারিক ব্যবসা। সেই সিমেন প্রচুর দামে গোরুদের ইনজেক্ট করা হয়, বুঝলি! তবে গোরুরা প্রেগন্যান্ট হয়। যে ষাঁড়ের বীর্য যত গুণবান, তার দাম তত বেশি। আমরা মোটেই গোয়ালা নই। আমাদের আন্ডারে অনেক লোক কাজ করে। আমাদের শুধু এই কাজের জন্যই তিনটে ম্যাটাডোর আছে।”
টিকলির দিক থেকে কোনো উত্তর না পেয়ে সম্বরণ বলে যেতে লাগল, ”এখন একটা বয়সের পর ষাঁড়দের স্বাভাবিকভাবে যৌবন চলে যায়, বীর্য উৎপাদনে অক্ষম হয়ে পড়ে তারা, তখন তাদের বেচে দেওয়া হয় কোনো কসাইয়ের কাছে। এই পাঁচটা ষাঁড় অনেকদিন রয়েছে আমাদের বাড়িতে। তাই ওরা যখন বুড়ো হয়ে গেল, আমি অনেক পড়াশোনা করতাম, রিসার্চ করতাম কি করে ওদের যৌবন দীর্ঘায়িত করা যায়। অনেক খেটেখুটে বিভিন্ন জার্নাল কনসাল্ট করে আমি একটা ওষুধ বানাই, যাতে ওদের বীর্য উৎপাদন ক্ষমতা অন্তত আরো পাঁচ বছর বাড়ে, এমনিই ওরা বাঁচে কুড়ি পঁচিশ বছর, এতে সেটা প্রায় তিরিশ হবে, আর সুস্থভাবে। আমার এই ওষুধটা ইন্টারন্যাশনাল বুল রিসার্চ ইন্সটিটিউটের জার্নালে দারুণ সাড়া ফেলল, আমি পেটেন্টও নিলাম। এখন চল্লিশজন লেবার আলাদাভাবে আমার নিজস্ব ল্যাবে কাজ করে, পাশাপাশি পারিবারিক ব্যবসাটাও চালিয়ে যাচ্ছি। খুব শিগগিরই আরো একটা ফ্যাক্টরি বানাচ্ছি আমি। আমার ওষুধটার বৈশিষ্ট্য হচ্ছে, শুধু বীর্য ক্ষমতাই নয়, এতে ষাঁড়দের জেনেটিক একটা পরিবর্তনও হয়, যেটা ইতিবাচক। দেখতেই পেলি কেমন পোষ মেনেছে আমার।”
টিকলি হাঁ করে শুনছিল। বলল, ”কিন্তু…কিন্তু আ-আমাকে এসব দ্যাখানোর কি মানে?”
সম্বরণ বলল, ”ইয়েস, আমি ভাবছিলাম কখন তুই প্রশ্নটা করবি। দ্যাখ, আজ খোলাখুলিই বলছি, তুই আমাকে পাত্তা দিতিস বা না দিতিস, তোকে আমি কলেজ থেকেই ভালোবাসতাম। যখন সম্প্রীত তোকে ল্যাং মারল, তার আগে থেকেই। চান্স পেয়ে বাধ্য হয়ে ইঞ্জিনিয়ারিং পড়তে হয়েছিল, নাহলে ওদিকে আমার কোনোদিনই ইন্টারেস্ট ছিল না তেমন। তাই ওদিকে আর এগোইনি। তুই আমাদের গ্রামে আসার পর থেকে তোকে আভাসে ইঙ্গিতে বলতে চেয়েছিলাম, কিন্তু তুই তো পাত্তাই দিলি না। তুই আমাকে ভাবতিস আমার কোনো যোগ্যতাই নেই বুঝি! খালি দুধ দুয়ে বেড়াই। তাই ভাবলাম তোকে আজ যখন কয়েকটা ষাঁড় দেখতেই আসবে, তার আগে আমার অনুগত ষাঁড়ের দলটা দিয়ে তোকে প্রোপোজটা করি।”
টিকলির মাথায় কিছুই ঢুকছিল না। হেঁচকিটাও কখন যেন থেমে গেছে।
সম্বরণ লজ্জা লজ্জা মুখ করে বলল, ”আগেকার দিনে তো রাজারা যে রাজকন্যার পাণিপ্রার্থী হতেন, তাঁর কাছে আগে নিজেদের শক্তি প্রদর্শন করতেন, তাই আমিও তাই করলাম আর কি! তো, বুঝতেই পারছিস তোর ওই সফটওয়ার এর প্যাংলাটার বেশি শক্তি না আমার! এবার বল, তুই কি আমায় বিয়ে করবি?”
টিকলির অনেকক্ষণ ধরেই সন্দেহটা হচ্ছিল, এবার ও বলেই ফেলল, ”তুই কোথায় রয়েছিস বল তো?”
সম্বরণ মনে হয় এতক্ষণের স্পীচের বেশ সুন্দর মহড়া দিয়ে এসেছিল, হঠাৎ এরকম আউট অফ সিলেবাস কোয়েশ্চেনে একটু ভ্যাবাচ্যাকা খেয়ে বলল, ”মা-মানে?”
টিকলি দূরে ষাঁড়গুলো যে বাড়িটায় গিয়ে ঢুকেছিল, সেদিকে তাকিয়ে বলল, ”তুই যে ক্যাটকেটে লাল গেঞ্জিটা পড়েছিস সেটা আমি এখান থেকেই তোর বাড়ির ছাদে দেখতে পাচ্ছি। এক থেকে পাঁচ গুনব, তার মধ্যে এখানে আয়।”
ঠিক তিন মিনিটের মাথায় সম্বরণ যখন হাঁপাতে হাঁপাতে টিকলির সামনে এলো, তখন টিকলি কোমরে হাত দিয়ে কিছুক্ষণ আপাদমস্তক ওকে দেখে বলল, ”একটাই কন্ডিশন। গা থেকে এই গোবর গোবর গন্ধটা তাড়াতে হবে।”
সম্বরণ এক গাল হেসে দাঁত বের করে বলল, ”কোনো চাপ নেই। আজই ইন্টারন্যাশনাল কোনো ডিও অর্ডার দিচ্ছি। আমার জন্য প্লাস আমার পাঁচ ভাইয়ের জন্যেও!”
আরো দশ মিনিট বাদে সূর্য যখন পুরোপুরি পশ্চিমে ঢলে গেছে, আবছা অন্ধকার নেমে এসেছে সরু রাস্তাটায়, টিকলির গোলাপি স্কুটিটা একা একা গায়ে সদ্য দেখা দেওয়া চাঁদের জ্যোৎস্না মেখে দাঁড়িয়েছিল।
একটু দূরে দাঁড়িয়ে টিকলির আবার হেঁচকি শুরু হয়েছিল। বেশি উষ্ণতায় হয় এরকম ওর।
হেঁচকি তুলতে তুলতেই সম্বরণের কানে ফিসফিস করে ও বলল, ”আর তোর নিজের ওপর ওষুধটা আবার ভুল করে কখনো অ্যাপ্লাই করে ফেলিস না যেন!”
তিতলি অধৈর্য হয়ে বারবার ওর সাধের রোলেক্স ঘড়িটার দিকে তাকাচ্ছিল। তিনটে বেজে দশ মিনিট, এখনো কোনো অ্যানাউন্সমেন্ট শো করছে না ডিজিটাল বোর্ডে, এদিকে আধ ঘণ্টা হয়ে গেছে শিডিউলড টাইম পেরিয়ে যাওয়ার পরেও। এয়ারপোর্ট লবিতে বেশ ভিড়, অথচ গ্রাউন্ড ক্রু-রাও কোনো সন্তোষজনক উত্তর দিতে পারছেন না।
হলটা কি?
এইরকম তো হয় না!
এদিকে বাইরে না বেরলেও ও বেশ বুঝতে পারছে, তাপমাত্রা ধীরে ধীরে শূন্যের নীচে চলে যাচ্ছে। ইশ, ভেবেছিল বিকেল বিকেল বাবাকে নিয়ে ঘরে ঢুকে পড়বে, এমনিতেই ঠাণ্ডার ধাত বাবার, কিন্তু সেই সন্ধে হয়ে যাবে পৌঁছতে পৌঁছতে। তার মধ্যে বরফ পড়তে শুরু করলে তো সোনায় সোহাগা!
আরো কিছুক্ষণ অপেক্ষা করে ও আর পারল না, ফোন লাগালো প্রতিমকে, ”কিগো, দেখা পেলে?”
ওপাশ থেকে প্রতিমের বিরক্তি মাখানো গলা শোনা গেল, ”আরে, লন্ডনে নাকি ব্লাস্ট হয়েছে, সব ফ্লাইট তাই ডিলে হয়েছে। তোমার কি খবর?”
তিতলি বেজার মুখে উত্তর দিল, ”এখানেও তাই। কিছুই বলছে না।”
অথচ সকালে ব্রেকফাস্ট সেরেই ওরা দুজন যখন দু’দেশের দিকে রওনা দিয়েছিল, তখন মনে কত উত্তেজনা ছিল। প্ল্যানের পর প্ল্যান সাজিয়ে বেরিয়েছিল ওরা।
পাক্কা সাড়ে তিন বছর পর বাবাকে দেখবে তিতলি, আর মা-কে? চারবছর পর! মা-কে শেষ দেখা সেই বিয়ের পর প্রণাম করতে গিয়ে। মায়ের কাছে ছিল তখন ওরা দু-জন কয়েকদিন। মনটা কেমন খুশিতে ভরে ছিল সেই ক-টা দিন। তারপর তো ওরা দুজনেই চলে এল এই ছোট্ট দেশটায়। ফোন ছাড়া এখন আর কোনো যোগাযোগই নেই।
ইউরোপের অস্ট্রিয়া আর সুইজারল্যান্ড, এই বড় বড় দুটো দেশের মাঝে আল্পস পাহাড়ের কোলে ছোট্ট একফালি চিজ স্যান্ডউইচের মতো এই বরফের দেশ লিকটেনস্টাইন। গোটা দেশটা মেরেকেটে ষাট বর্গমাইল মতো হবে, তার মধ্যে অর্ধেকই বরফে ঢাকা থাকে বারোমাস। সব মিলিয়ে পঁয়ত্রিশ হাজারও লোক নেই এই দেশে। এই দেশে কোনো গণতন্ত্র নেই, রূপকথার মতো রাজা-রাণী রয়েছে, নাম কা ওয়াস্তে রাজা নয়, তারাই সর্বেসর্বা দেশের।
বিয়ের পর প্রথম যখন তিতলি এসেছিল এখানে, দমবন্ধ হয়ে আসত, ভয়ও লাগত। হাওড়ার শিবপুরের জমজমাট এলাকার মেয়ে ও, সারাক্ষণ বাস-লরির কানফাটানো আওয়াজ শুনতে শুনতেই বড় হয়েছে। সেখানে, হঠাৎ করে এইরকম কাকপক্ষীহীন প্রান্তরে এসে পড়লে কিরকম একটা লাগে না? প্রথম প্রথম ও ঠাণ্ডায় কাঁপতে কাঁপতে রাস্তার দিকে চেয়ে হা-পিত্যেশ করে তাকিয়ে থাকত, পনেরো মিনিট অন্তর একজন পথচারীর দেখা মিলত বড়জোর। তাও হয়ত বরফ সরাতে বেরিয়েছে। পাহাড়ের উপরের দিকে তাকালে সেখানে দুর্গের মতো রাজপ্রাসাদ চোখে পড়ত, মনে হত ছোটবেলায় পড়া গ্রীম ব্রাদার্সের রূপকথার বাড়ি যেন বইয়ের মলাট ছেড়ে উঠে এসেছে সেখানে। ছুঁচলো চুড়োওয়ালা রাজবাড়িটাকে নিয়ে ও কল্পনায় কত কিই না ভাবত!
প্রতিম ওর হাঁ করে তাকিয়ে থাকা দেখে হাসত, বলত, ”একটু গুছিয়ে নি। তোমায় একদিন নিয়ে যাব তিতু, ওই রাজবাড়িতে। রাজামশাই আমায় খুব ভালোবাসেন।”
তা তো বাসবেনই, না হলে অমন দামি নেকলেস পাঠায় কেউ তিতলির জন্য? সঙ্গে আবার রোলেক্সের ঘড়ি!
প্রতিম এখানে রয়েছে প্রায় আটবছর। তার আগে অস্ট্রিয়াতে হোটেল ম্যানেজমেন্ট পড়তে এসেছিল ও। ওখানকার হোটেল ম্যানেজমেন্টের কোর্সের বেশ দাম, পাশ করেই স্টুডেন্টরা সারা ইউরোপের বিভিন্ন দেশের সব বড় বড় হোটেল চেনগুলোয় প্লেসমেন্ট পেয়ে যায়। প্রতিমও পেয়েছিল, কিন্তু চাকরি করার ইচ্ছে ওর ছিল না কোনোকালেই, বরং কিছুদিন এদিক-ওদিক টুকটাক কাজ করে সটান চলে এসেছিল এই ছোট্ট দেশের রাজধানী ভাদুজে, সবাইকে অবাক করে একটা ভারতীয় রেস্তোরাঁ খুলেছিল এখানে। ভারতীয় ট্র্যাডিশনাল ঘরানার মুঘলাই রান্নাই ছিল এই কন্টিনেন্টাল খাবারের দেশে ওর নাম ছড়ানোর ইউ এস পি।
প্রতিমের স্ট্র্যাটেজিতে কোনো ভুল ছিল না। প্রথম প্রথম মাছি তাড়ালেও ওর প্রেজেন্টেশন, পেশাদারিত্ব, আর রান্নার গুণে এখন তার রেস্তোরাঁর নাম শুধু লিকটেনস্টাইনেই নয়, ছড়িয়ে পড়েছে পাশের দেশগুলোতেও। এখন সব মিলিয়ে ওর রেস্তোরাঁর সাতটা শাখা তিনটে দেশে, প্রতিম ছোটখাটো একজন উদ্যোগপতি এখানকার। এতকিছুর মাঝেও সে তার ছোট্টবেলার প্রেমকে ভুলে যায়নি মোটেই, তিতলিকে বিয়ে করে নিয়ে এসে সংসার পেতেছে এখানে। হাওড়ার কয়েকটা ছেলেকেও নিয়ে এসে রেস্তোরাঁর কাজে ঢুকিয়েছে সে।
ওর প্রধান পৃষ্ঠপোষক এখানকার রাজপরিবার। ছোটখাটো অকেশন হোক, বা কোনো বড় অনুষ্ঠান, রাজপ্রাসাদের ব্যাঙ্কোয়েট হলের একদিকে প্রতিমের ইন্ডিয়ান খাবার থাকবেই। রানির স্বয়ং তো ওই মশলাদার তন্দুরি চিকেন ভীষণ প্রিয়।
তিতলিও এখন ওদের রেস্তোরাঁ চেনের কো-পার্টনার। স্বামী-স্ত্রী মিলে সারাদিন ব্যস্ত থাকে নিজেদের হোটেলে, সময় কোথা থেকে কেটে যায়, টেরই পায় না। ওদের এই দেশের ভারি মজা, প্রায় সবাই সবাইকে চেনে, পুরো দেশটাই যেন একটা পরিবার।
তিতলি আরো একবার এনকোয়ারির কাছে গেল। ধুর, একে টেনশনে মরছে সে, তার ওপর এত দেরি কারুর ভালো লাগে? আচ্ছা, তার নিজেরই এইরকম হচ্ছে, তাহলে যারা গিনিপিগ হতে চলেছে তাদের ইনস্ট্যান্ট রিয়্যাকশন কি হবে?
তিতলির বাবা-মায়ের যখন ছাড়াছাড়ি হয়েছিল, তখন তিতলি ক্লাস এইটে পড়ে। সারাদিন তুচ্ছ কারণে দুজনের খিটিমিটি লেগেই থাকতো। মা ছিল ভয়ানক গোছানো, আর বাবা তার ঠিক উলটো। স্নান করে এসে বাবা প্রত্যেকদিনের মতো ভিজে গামছাটা বিছানায় রেখে যুদ্ধের পটভূমি তৈরি করে দিত, আর সঙ্গে সঙ্গে সাইরেন বাজিয়ে যুদ্ধ ঘোষণা করত মা। সবচেয়ে আশ্চর্যের ব্যাপার, দুজনেই ওদের হাওড়া লাইব্রেরিতে চাকরি করত, একই পোস্টে, একদম পাশাপাশি টেবিলে বসে। যখন ভালো সম্পর্ক থাকত, দিব্যি দুজনে একটা রিকশা করে পান চিবুতে চিবুতে রওনা দিত অফিস, আবার যখন ঝগড়া, তখন মুখ দেখাদেখি পর্যন্ত নেই, আলাদা আলাদাভাবে গম্ভীর মুখে বেরিয়ে যেতো দুজনে, তারপর অচেনা কলিগের মতো পাশাপাশি টেবিলে বসে কাজ করে সন্ধেবেলা বাড়ি ফিরত দুই মক্কেলে।
তারপর কিছুদিন চলত ভাববাচ্যে কথোপকথন ও পারস্পরিক বক্রোক্তি।
সবাই ভাবত এভাবেই চলবে বুঝি বাকি জীবনটা ওদের, ঝগড়া, ভাব, আবার ঝগড়া, আবার ভাব। তিতলিরও আর কিছু মনে হত না। কিন্তু একদিন কি যে হল, দুম করে ঝোঁকের মাথায় সেই যে মা বেরিয়ে গেল বাড়ি থেকে, আর ফিরে এল না। আগে কিছু হলে থামাত ঠাকুমা, কিন্তু ততদিনে ঠাকুমাও আর বেঁচে নেই।
তিতলি স্কুল থেকে ফেরার পথে লাইব্রেরি যেত, দেখত একইভাবে পাশাপাশি টেবিলে ভাবলেশহীন মুখে কাজ করে চলেছে দুজন।
ও ক্যান্টিনে নিয়ে গিয়ে মা-কে বলত, ”ও মা, প্লিজ বাড়ি চলো, অনেক তো হল! বাবার খুব কষ্ট হচ্ছে!”
”থাম তুই! কষ্ট হচ্ছে! কষ্ট হলে এতদিনে একবার ভুলটা স্বীকারও তো করতে পারত! সারাক্ষণ তো দেখছি, মজাতেই আছে! দিব্যি গল্পগুজব করছে, কাজ তো কিছুই নেই, তাস পেটাচ্ছে। সেদিন আমার টেবিল থেকে পেনটা পড়ে গেল, জানে আমার কোমরে ব্যথা, নিচু হতে কষ্ট হয়, তুলে দিতে পারত তো! দিল? দিল না। ওর মতো স্বার্থপর দুনিয়ায় নেই বুঝলি। আর তুই বলছিস কষ্ট হচ্ছে? ওইসব মানুষের জন্মে অনুতাপবোধ আসবে না!” ঝাঁঝিয়ে উঠত মা।
বাবা-মায়ের কোনো ডিভোর্সও হল না, আবার ঠিকঠাকও হল না কিছু। মা আর এল না ফিরে। পাশের পাড়াতেই মায়ের বাবার বাড়ি, সেখানেই থেকে গেল। বাবাকে বলতে গেলেই বাবা বলত, ”তোর মুখ চেয়ে আমি ছোট হয়েছিলাম তিতলি! অফিসে কিছু বলতে গেলে সিন ক্রিয়েট করতে পারে, তাই বাসে একদিন কথা বলতে গেছিলাম। এমন কটমট করে তাকাল যে আশপাশের লোকজনগুলো সন্দেহের চোখে তাকাতে শুরু করল, আমি বুঝি ওকে বিরক্ত করছি! চিন্তা কর মাথা গরম হয় কিনা। ওর নিজের অহংকার নিয়ে ও থাক। ও ভেবেছে আমি বুঝি নিজে একা কিছু পারি না, তাই ওর উপর নির্ভরশীল থাকতে হবে আমায়। সেই নিয়ে উঠতে বসতে শোনাত আমায়! কই, করছি না আমি সব নিজে? তোর টিফিন করে দেওয়া, রান্নাবান্না, সবই তো সামলাচ্ছি একা হাতে, তোর কোনো অসুবিধে হচ্ছে কি?”
তিতলি আস্তে আস্তে হাল ছেড়ে দিয়েছে। দিন গেছে, মাস গেছে, বছর ঘুরেছে। তিতলি স্কুল পেরিয়ে কলেজ, কলেজ পেরিয়ে ইউনিভার্সিটিতে পা রেখেছে। মা আর আসেনি।
এমনকি তিতলির বিয়ের সময়ও কেউ একচুলও নিজের ইগো ছেড়ে নড়ল না। বিয়ের আগে বাবাকে বললেই বলত, ”তুই জানিস না, এতদিন কিছু বলিনি, এখন মানাতে গেলেই বলবে, ওই তো বিয়ের জোগাড়, সব কাজকর্ম তো একা করতে পারবে না, ওমনি চলে এসেছে। তুই দ্যাখ না, আমি একাই একশো। তোর বাপ যদ্দিন আছে তোর কোনো চিন্তা নেই।”
তিতলি কিছুতেই বোঝাতে পারেনি, চিন্তাটা তার বিয়ের কাজকর্ম নিয়ে নয়, বাবা-মা দুজনকে পাশে পেয়ে নতুন জীবনে প্রবেশ করার একটা আলাদা আনন্দ!
আইডিয়াটা প্রতিমই দিয়েছিল মাসচারেক আগে। তিতলি প্রায়ই মনখারাপ করতো, ”আমি এতদূরে পড়ে আছি, বাবামা-ও রিটায়ার করে গেল, বাবা একলা, মা একলা, আমার কিচ্ছু ভাল লাগে না। এই বুড়ো বয়সেও এত কিসের অভিমান ওদের?” ফুঁসে উঠেছিল ও।
প্রতিম তখন চরম ব্যস্ত। রাজার একমাত্র মেয়েজামাই আসবে সন্ধেবেলা ওদের রেস্তোরাঁয় ডিনার খেতে, মেনু ঠিক করা, ছেলেগুলোকে ম্যানার শেখানো, লাস্ট মিনিট সব দেখে নেওয়া, এর মাঝেই ও বলেছিল, ”খুব ইজি একটা প্রসেস আছে। দুজনকেই ডেকে নাও এখানে, আলাদা আলাদা ভাবে, এসে দুজন দুজনকে দেখে এখান থেকে তো আর পালাতে পারবে না, এ তো আর পাশের পাড়া নয়! থাকতেই হবে। আমরা দুজন চলে আসব কাজে, দুটো প্রোডাক্ট পাশাপাশি থাকতে থাকতে ঠিক হয়ে যাব, ইগো পালাবে পেছন দিয়ে।”
তিতলি কড়া চোখে তাকিয়েছিল প্রতিমের দিকে, ”এ আবার কি কথা? আমার বাবা-মা প্রোডাক্ট?”
”আরে!” প্রতিম তড়িঘড়ি সামলেছিল বউকে, ”আমরা সবাই একটা না একটা প্রোডাক্ট। তাই না? শুধু দেখো একসাথে থাকতে গিয়ে বাইপ্রোডাক্ট না হয়ে যায়! এতদিন পর, তখন আবার তার সিটিজেনশিপ নিয়ে ঝামেলায় পড়ব!”
তিতলি চোখ দিয়ে প্রায় ভস্ম করে দিয়েছিল প্রতিমকে, কিন্তু আইডিয়াটা তার মন্দ লাগেনি। সত্যিই তো দুজনকে নিয়ে চলে এলে তো আর কিছু করতে পারবে না। থাকতেই হবে।
সেইমত প্ল্যান করেছে দুজন এই কয়েকমাস ধরে। লিকটেনস্টাইনে কোনো এয়ারপোর্ট নেই, নয় অস্ট্রিয়া অথবা সুইজারল্যান্ড থেকে আসতে হয় এখানে। দুজনকে দু-ভাবে রাজি করিয়ে টিকিট কেটে পাঠিয়ে দিয়ে আজ প্রতিম চলে গেছে অস্ট্রিয়া এয়ারপোর্টে মা-কে রিসিভ করতে, আর তিতলি এসেছে সুইজারল্যান্ড এয়ারপোর্টে বাবার জন্য।
হাসিও পাচ্ছে, আবার এক্সাইটমেন্টও লাগছে বেশ। দুই বুড়োবুড়ি রিটায়ারের পর একা একা থাকে, গল্পের বই, টিভি এইসব নিয়ে সময় কাটায়। বন্ধুমহলে কত বলা হয়েছে সব মিটমাট করে নিতে, কিন্তু একজন যেমন বাঘা তেঁতুল, অন্যজন ঠিক সেইরকমই যেন বুনো ওল।
দূর থেকে বাবাকে দেখতে পেয়ে ও ছুটে গিয়ে জড়িয়ে ধরল, ”কেমন আছো বাবা?”
বাবাকে বেশ বুড়ো বুড়ো লাগছে, ট্রলিটা ঠেলতে ঠেলতে বলল, ”উহ! মেয়ের দৌলতে আমার বিদেশ দেখা হয়ে গেল, কি ভাগ্যি রে! অবশ্য কোনোদিনও তো কারুর কোনো ক্ষতি করিনি, ভালো হবে নাই বা কেন আমার! তোর মায়ের মতো নাকি যে ছোট বাচ্চাকে ফেলে চলে যাব? ঠিক হয়েছে, সবার মুখে যেই শুনবে আমি তোর এখানে এসেছি, আফসোসে হাত কামড়াবে।”
তিতলি ঢোঁক গিলল, বাবারে, বাবা এসেই মায়ের এগেনস্টে তোপ দাগা শুরু করে দিয়েছে, তাহলে সামনাসামনি দেখলে কি করবে?
উফ, এদের এখনো এতো রাগ? ভয়ে ভয়ে ও একবার ফোনের দিকে তাকালো, প্রতিমের ছোট্ট মেসেজ, ”আমার সুন্দরী শাশুড়ি অ্যারাইভড। ঘণ্টা তিনেকের মধ্যে পৌঁছচ্ছি বাড়ি।”
বাবার মালপত্র সব গাড়িতে তুলে দিয়ে ও গাড়িতে স্টার্ট দিল। তাই দেখে বাবা একেবারে অভিভূত হয়ে পড়ল, ”তুই কি স্মার্ট হয়ে গেছিস তিতলি! গাড়িও চালাতে শিখে গেছিস?”
তিতলি হাসল, কিছু বলল না। এখানে এসে সত্যিই ও অনেক মডার্ন হয়ে উঠেছে। নিজের কাজ নিজেই করে নিতে পারে, তাছাড়া এখানে কোনো অলটারনেটিভও তো নেই! করতেই হবে।
ও বলল, ”আচ্ছা বাবা, এতদিন তো হল, তোমরা কেন ঠিক করে নিচ্ছ না বলো তো? আমার তো একটু স্বস্তি হয় তাহলে!”
বাবা পরমুহূর্তেই গম্ভীর, ”যেটা জানিস না, তা নিয়ে কথা বলিস না। আমি তো রিটায়ার করেছি তোর মায়ের ছ-মাস আগে। ওর ফেয়ারওয়েলের দিন গেছিলাম, শম্ভু জোর করে নিয়ে গেল। তোর মায়ের বোধ হয় শরীরটা খারাপ হয়েছিল, অনুষ্ঠান শেষের দিকে মাথাটা ঘুরে গেছিল হঠাৎ, আমি সঙ্গে সঙ্গে ডাক্তার ডাকলাম, সুস্থ হতে যেই গাড়ি ডেকে বলেছি বাড়ি চলো, ওমনি বলল, ‘আমার গাড়ি লাগবে না, রিকশাই যথেষ্ট’ বলেই একটা রিকশা নিয়ে গটগটিয়ে চলে গেল। এটা আমার অপমান নয়? এত গুমোর কিসের? এখন বুঝুক ঠ্যালা, আমি তো সঞ্জয়কে বলে এসেছি, কাগজ দিতে গিয়ে যেন বেশি বেশি করে বলে আসে আমি ইউরোপ এসেছি। শুনবে আর জ্বলবে, লুচির মতো ফুলবে!” বাবা বেশ তৃপ্তির সঙ্গে বক্তব্য শেষ করল।
তিতলি আর কথা বাড়াল না। এখন মনে হচ্ছে এত কাণ্ড না করে দুজনকে আলাদা নিয়ে এলেই ভালো হত। এদের ঠিক কোনোদিনও হবার নয়, মাঝখান থেকে আরো কিছুটা তিক্ততা হবে।
তবে যতটা ভয় তিতলি পেয়েছিল, সেইরকম কিছু হল না। প্রতিম মা-কে নিয়ে ওর আগেই পৌঁছে গিয়েছিল। তিতলি দরজায় বেল টিপতেই মা হাসি হাসি মুখে দরজা খুলেই তিতলির পাশের মানুষটিকে দেখে থ হয়ে গেল।
বাবাও বেজায় চমকেছে। একটু তুতলে তিতলির দিকে তাকিয়ে চেঁচাল, ”একি! ও এখানে কেন? ওকে কে নিয়ে এল?”
পরিকল্পনামাফিক প্রতিম গম্ভীরভাবে বাবার পাশ থেকে লাগেজগুলো তুলে ভেতরে নিয়ে যেতে যেতে বলল, ”এখানকার নিয়মকানুন ভীষণ কড়া বাবা, একটু চিৎকার করে কথা বললেই পাঁচ ইউরো করে ফাইন। তাই চেঁচামেচি একদম করবেন না বাবা। ভেতরে আসুন।”
তিতলি আড়চোখে দেখল, মা বাবার দিকে একঝলক টেরিয়ে দেখে চোখ দিয়ে যেন আগুন ঝরিয়ে চলে গেল বাথরুমে।
বাবা কিছুক্ষণ থম মেরে বসে রইল ডাইনিং-এ, তারপর বলল, ”এইরকম চক্রান্তের শিকার হতে চলেছি জানলে আমি কক্ষনো আসতাম না। তিতলি, তুই আমাকে রিটার্ন টিকিট কেটে দে।”
তিতলি হাঁ হাঁ করে কিছু বলতে যাচ্ছিল, কিন্তু প্রতিম সেইরকমই নির্বিকার কণ্ঠে বলল, ”রিটার্ন তো কাটাই আছে বাবা, ওটা আর আলাদা নয়, একসঙ্গে সুইজারল্যান্ড থেকে। পনেরো দিন বাদে।”
বাবা এবার গর্জে উঠল, ”পনেরো দিন? আমি কালকেই চলে যাব, তুমি টিকিট কেটে দাও আমাকে।”
তিতলি কাতরভাবে প্রতিমের দিকে তাকালো, কিন্তু এবারেও প্রতিমের বিশেষ হেলদোল নেই, ফোনের কি একটা অ্যাপ খুলে ফেলে বলল, ”আঠেরোশো ইউরো ছাড়ুন তাহলে!”
”মা-মানে!” বাবা একটু গুটিয়ে গেল, ”কত টাকা সেটা?”
প্রতিম নিজের মনে হিসেব করে বলল, ”খুব বেশি না, ওই এক লাখ তিরিশ হাজার মতো। এত জলদি টিকিট তো, তাই দাম একটু বেশি। আপনাদের রিটার্ন টিকিটটা তো অনেকদিন আগে অফারে কেটেছিলাম, তাই অত কম লেগেছিল। টাকাটা ট্রান্সফার করে দিন বাবা আমার অ্যাকাউন্টে, আমি এক্ষুনি কেটে দিচ্ছি, চাপের কিচ্ছু নেই। এখান থেকে আবুধাবি, সেখান থেকে কলকাতা। পরশুর মধ্যে বাড়ি ঢুকে যাবেন।”
বাবা এবার মুষড়ে পড়ল বেশ।
কখন বাথরুম থেকে ফ্রেশ হয়ে মা এসে পড়েছে কেউ খেয়াল করেনি, টের পেল মায়ের তির্যক মন্তব্যে, ”এক লাখ তিরিশ! হাসালে বাবা প্রতিম! যে কোনোদিনও হাজার টাকা খরচের ভয়ে দিঘা নিয়ে গেল না, সে নাকি …! হেসে আর বাঁচি না!”
বাবা সঙ্গে সঙ্গে কি একটা বলতে যাচ্ছিল, কিন্তু প্রতিম আর কথা বাড়তে দিল না, ”চলুন মা, এখানে আজ খুব ঠাণ্ডা পড়বে, ফোরকাস্ট সেরকমই। স্নো ফল হবে। তাড়াতাড়ি ডিনার সেরে নিয়ে শুয়ে পড়ুন। আপনারা দুজনেই টায়ার্ড আছেন।”
ওরা নিজেরাও টায়ার্ড ছিল, তবু উত্তেজনায় ভালো ঘুম হল না তিতলির। পরের দিন সকালে উঠেই ও উঁকি দিল পাশের দুটো ঘরে, কিন্তু কাউকেই দেখতে পেল না। অবাক হয়ে বাইরে এসে ও দেখল মা রান্নাঘরে কি সব খুটুরখুটুর করছে, আর বাবা বাইরের ঘরে বসে পা পর্যন্ত গামবুট পরছে।
ও কনফিউজড হয়ে গিয়ে বলল, ”কোথায় যাচ্ছ বাবা?”
বাবা গায়ে তিনটে জ্যাকেট চাপিয়েছে, মাথায় পড়েছে টুপি, জুতোর ফিতে বাঁধতে বাঁধতে বলল, ”তোদের রেস্টুরেন্টে চলে যাব। ওখানেই বসে থাকব সারাদিন। আবার তোদের সাথে ফিরে আসব। বাড়িতে একা একা বসে কি করব! চিনিনা জানিনা, ঘুরতেও পারব না বিদেশবিভূঁইয়ে!”
প্রতিম কখন উঠে এসেছে তিতলি খেয়াল করেনি, ”একা একা কোথায় বাবা? মা-ও তো আছেন। দিব্যি খেয়ে দেয়ে বেরিয়ে পড়ুন, এখানে একটা খুব সুন্দর ট্রাম সার্ভিস চলে, সারা শহর, রাজবাড়ি, আরো অনেক স্থাপত্য ঘুরিয়ে দেখায় তিন ঘণ্টায়, সঙ্গে সুন্দর করে ব্যাকগ্রাউন্ডটাও বুঝিয়ে দেয়। টিকিট কেটে এনেছি, দেখবেন দারুণ লাগবে। তারপর ছুটির দিন তো আমরা ঘুরিয়ে দেখাবোই।”
মা রান্নাঘর থেকে বেরিয়ে এল, ”তিতলি, লুচি আর ছোলার ডাল করছি। খেয়ে নিয়ে বেরোবি। আর বাবা প্রতিম, তুমি আমাকে একটু বুঝিয়ে দিও তো কিভাবে ওই ট্রাম ডিপোয় যাব। আমার কোনো অসুবিধে নেই। বুড়ো হয়ে গেছি নাকি যে বাড়ি বসে থাকব? ফোনে জিপিএস অন করব আর চলে যাব। ম্যাট্রিক্সের সিমও নিয়ে নিয়েছি এয়ারপোর্ট থেকে ওইজন্য। এডুকেটেড মানুষ, চিন্তার আবার কি আছে!” কথাকটা বলেই মা ঢুকে গেল রান্নাঘরে।
বাবা গজগজ করল, ”এহ! খুব শিক্ষার দেমাক! এদিকে লাইব্রেরি সায়েন্সের ফাইনাল ইয়ারেও আমার চেয়ে সাত নম্বর কম পেয়েছিল।” তারপরই জুলজুল করে তাকালো বাবা, ”ইয়ে, জিপিএস-টা কি রে? আমাকে একটু অন করে দে তো!” নিজের নোকিয়ার ঢাউস ফোনটা পকেট থেকে বের করে বাবা।
”ওটায় তো জিপিএস হবে না বাবা।” আমতা আমতা করল তিতলি, ”তুমি বরং মা-কে ফলো করে করে চলে যেয়ো। মা স্মার্ট আছে, ঠিক পৌঁছতে পারবে।”
বাবা গোমড়া মুখে বিড়বিড় করল, ”হু! ও যা হিংসুটে! ওকে ফলো করে যেতে গিয়ে দেখব পুলিশকে দেখে রিপোর্টই হয়তো করে দিয়েছে, এদেশের নিয়মকানুন এমনিই বলছিস কড়া।”
গোটা এক সপ্তাহ এইভাবে কেটে গেল। এই কয়েকটা দিন রোজই প্রতিম কিছু না কিছুর টিকিট কেটে এনে দিয়েছে, সেটা নিয়ে মা জিপিএস দেখে দেখে পৌঁছে গেছে, আর বাবামা-কে ফলো করে করে। তিতলি আর কিছু বলচ্ছিল না। বরং ওর বেশ ভালোই লাগছিল। মা আসার পর বেশ আরাম পাচ্ছে ও। এতদিন ঘরবার সামলাতে সামলাতে ও হাঁপিয়ে উঠত। এখন চোখের পলকও ফেলতে হয় না, টেবিলে দারুণ সব খাবার হাজির হয়ে যায়, জামাকাপড় ভাঁজ হয়ে সুন্দরভাবে ঢুকে যায় ওয়ার্ডরোবে, কোনোকিছু নিয়েই কোনো চিন্তা নেই!
লেপের তলায় গুটিসুটি হয়ে মা-কে জড়িয়ে ধরে ও বলে, ”প্লিজ মা! তোমরা এখানেই থেকে যাও।”
মা পরক্ষণেই গম্ভীর, ”আমি থাকতে পারি, কিন্তু তোর বাবাকে আগে বিদায় কর। এত নোংরা কি বলব তোকে, ভেবেছিলাম এতগুলো বছর একা থেকে বোধ হয় পাল্টেছে। হা হতোস্মি! দুর্গন্ধে টেকা যাচ্ছে না, সেই মোজা পরেই রোজ বেরিয়ে পড়ছে, জানিস! আর কাল দেখি” রাগে মায়ের চোখ গোলগোল, ”আমার একটা তোয়ালে কেচে মেলেছিলাম ব্যালকনিতে, নোংরাটা ভেবেছে বুঝি আমি ঘুমিয়ে পরেছি, ওমা, সটান গেল, এদিক-ওদিক চেয়েই টুক করে সর্দি মুছে দিল আমার গামছাটায়! চিন্তা কর তুই। শুধু তাই নয়, বাথরুমে গিয়ে আমার দামি কেয়া শেঠের শ্যাম্পুটা মাথায় মেখেছে, যত না মেখেছে, তার চেয়ে ফেলেছে বেশি। রাগে আমার মনে হচ্ছিল ওই টাকে যেক-টা চুল আছে, সেগুলোও উড়িয়ে দিই!”
তিতলি আর কথা বাড়াল না, রণে ভঙ্গ দিয়ে দিল, ”ছাড়ো মা! তোমাদের একসাথে আনাই আমাদের ভুল হয়েছে। আসলে তোমরা নিজেরাই ঠিক করতে চাও না।”
”শোন, প্রতিমের মতো বর পেয়েছিস তো, তাই বুঝতে পারছিস না। এরকম বর জুটলে বুঝতে পারতিস জীবনটা কেমনভাবে ভাজাভাজা হয়। আবার তেজ আছে, কাল তোরা বেরিয়ে যাওয়ার পর ওর জামাগুলো ওয়াশিং মেশিনে দেবো বলে ভিজিয়ে রেখেছিলাম, ও বাবা, বাবু এসে নিয়ে চলে গেল। কাজের বেলা নেই, তেজে আছে। হু!”
পনেরো দিন এভাবেই কাটল। মাঝে দুদিন ওরা চারজন বেরিয়েছিল, সুইজারল্যান্ডের মাউন্ট টিটলিস ঘুরিয়ে দিল বাবা-মাকে। এছাড়া একদিন চলে গেল লুসার্ন শহরে, সেখানে পাঁচতলা উঁচু একেকটা মলে খালি রাশি রাশি চকোলেট, বিশ্ববিখ্যাত সব চকোলেট বিক্রি হচ্ছে থরে থরে।
মা খুব খুশি, বেশ কিছু কেনাকাটা করল, ”পাড়ার বাচ্চাগুলোকে বলে এসেছি স্যুইস চকোলেট নিয়ে আসব জানিস!”
বাবা একটু মিইয়ে গিয়েছিল। তিতলি একবার বলল, ”বাবা তুমি কি চকোলেট কিনবে বলো? আমি কিনে দিচ্ছি।”
বাবা কিছু বলার আগেই মা ব্যঙ্গের স্বরে স্বগতোক্তি করল, ”চকোলেট খেতে গেলে মনে হয় দাঁতের প্রয়োজন হয়, আর বাঁধানো দাঁতে মনে হয় না এই চকোলেট খেয়ে কোনো তৃপ্তি পাওয়া যাবে!”
বাড়ি ফিরে চুপিচুপি তিতলির হাতে দুটো চকোলেট মিল্ক শেকের ক্যান ধরিয়ে দিল মা, ”এইটা গিয়ে দে, বলবি তুই কিনেছিস। আর বলবি যেন রাতে শোয়ার আগে দাঁতের পাটিদুটোকে খুলে ভালো করে মাজে, বুঝলি?”
যেদিন বাবা মা-কে ওরা এয়ারপোর্টে সি-অফ করতে গেল, সেদিন তিতলির চোখে জল এসে গেল, বাবাকে জড়িয়ে ধরে বলল, ”আমার খুব চিন্তা হয় বাবা! তোমরা প্লিজ একসাথে থাকো।”
বাবা কোনো উত্তর দিল না।
মা-কেও ওই একই প্রশ্ন করতে মা মুখ টিপে বলল, ”তোদের ওই মানদা যে কি রান্না করে কে জানে! কি চেহারা হয়েছিল দেখেছিস? এই ক-দিনে তবু একটু ছিরি ফিরেছে! তুইও থাকিস না, কি ছাইপাঁশ খেয়ে বেড়ায় কে জানে!”
বাবা-মা চলে যাওয়ার প্রায় দিনসাতেক পর তিতলি ফোন করল বাবাকে, এমনিতে রোজই কথা হয়, কিন্তু কাজের চাপে কয়েক মিনিট। এই ছুটির দিনে বেশ জুত করে বসে কথা বলে ও। বাবাকে ফোন করার পরেই মা-কে করবে।
এবার আর শুধু ও নয়, প্রতিমও হাল ছেড়ে দিয়েছে, ”ধুর, এতকিছু করেও যখন ঠিক হল না, ও আর হওয়ার নয়, বুঝলে!”
বাবার ফোন প্রথমবার বেজে কেটে গেল। তারপর রিং হতেই একটা মহিলাকণ্ঠ পাওয়া গেল, তিতলি একটু ইতস্তত করে বলল, ”কে? মানদামাসি? বাবা কোথায় গো?”
মায়ের গম্ভীর গলা ভেসে এল, ”মায়ের গলাও আজকাল চিনতে পারছিস না বুঝি!”
তিতলি হকচকিয়ে গেল, অবাক হয়ে বলল, ”মা, তুমি বাবার ওখানে?”
মা একটু আমতা আমতা করল, ”ফ্লাইটে আসার সময় যা অবস্থা দেখলাম, একটু হেঁটেই হাঁপিয়ে যায়, প্রেশারের ওষুধগুলোও তো খায় না। একবার তো অক্সিজেন দিতে হল। তার ওপর যা খাচ্ছে, বদহজম। তাই, ভাবলাম মানদাকে ছাড়িয়ে দেওয়াই ভালো, বেকার টাকার শ্রাদ্ধ করে তো …!”
তিতলি আনন্দে চেঁচাচ্ছিল, ”আমি ভাবতেই পারছি না। অবশেষে তোমরা আবার এক হলে মা! আই লাভ ইউ মা, তোমরা দ্য বেস্ট! আমরা ক্রিসমাসেই যাচ্ছি। গিয়ে সব্বাই আনন্দ করব খুব।”
ওপাশ থেকে মায়ের খনখনে গলা ভেসে এল, ”থাম! এক হতে যাবো কোন দুঃখে? তাও আবার ওই নোংরার ডিপোর সঙ্গে? আলাদাই তো রয়েছি, ও পুবের ঘরে, আমি পশ্চিমের ঘরটায়!”
তিতলি অধৈর্য হয়ে বারবার ওর সাধের রোলেক্স ঘড়িটার দিকে তাকাচ্ছিল। তিনটে বেজে দশ মিনিট, এখনো কোনো অ্যানাউন্সমেন্ট শো করছে না ডিজিটাল বোর্ডে, এদিকে আধ ঘণ্টা হয়ে গেছে শিডিউলড টাইম পেরিয়ে যাওয়ার পরেও। এয়ারপোর্ট লবিতে বেশ ভিড়, অথচ গ্রাউন্ড ক্রু-রাও কোনো সন্তোষজনক উত্তর দিতে পারছেন না।
হলটা কি?
এইরকম তো হয় না!
এদিকে বাইরে না বেরলেও ও বেশ বুঝতে পারছে, তাপমাত্রা ধীরে ধীরে শূন্যের নীচে চলে যাচ্ছে। ইশ, ভেবেছিল বিকেল বিকেল বাবাকে নিয়ে ঘরে ঢুকে পড়বে, এমনিতেই ঠাণ্ডার ধাত বাবার, কিন্তু সেই সন্ধে হয়ে যাবে পৌঁছতে পৌঁছতে। তার মধ্যে বরফ পড়তে শুরু করলে তো সোনায় সোহাগা!
আরো কিছুক্ষণ অপেক্ষা করে ও আর পারল না, ফোন লাগালো প্রতিমকে, ”কিগো, দেখা পেলে?”
ওপাশ থেকে প্রতিমের বিরক্তি মাখানো গলা শোনা গেল, ”আরে, লন্ডনে নাকি ব্লাস্ট হয়েছে, সব ফ্লাইট তাই ডিলে হয়েছে। তোমার কি খবর?”
তিতলি বেজার মুখে উত্তর দিল, ”এখানেও তাই। কিছুই বলছে না।”
অথচ সকালে ব্রেকফাস্ট সেরেই ওরা দুজন যখন দু’দেশের দিকে রওনা দিয়েছিল, তখন মনে কত উত্তেজনা ছিল। প্ল্যানের পর প্ল্যান সাজিয়ে বেরিয়েছিল ওরা।
পাক্কা সাড়ে তিন বছর পর বাবাকে দেখবে তিতলি, আর মা-কে? চারবছর পর! মা-কে শেষ দেখা সেই বিয়ের পর প্রণাম করতে গিয়ে। মায়ের কাছে ছিল তখন ওরা দু-জন কয়েকদিন। মনটা কেমন খুশিতে ভরে ছিল সেই ক-টা দিন। তারপর তো ওরা দুজনেই চলে এল এই ছোট্ট দেশটায়। ফোন ছাড়া এখন আর কোনো যোগাযোগই নেই।
ইউরোপের অস্ট্রিয়া আর সুইজারল্যান্ড, এই বড় বড় দুটো দেশের মাঝে আল্পস পাহাড়ের কোলে ছোট্ট একফালি চিজ স্যান্ডউইচের মতো এই বরফের দেশ লিকটেনস্টাইন। গোটা দেশটা মেরেকেটে ষাট বর্গমাইল মতো হবে, তার মধ্যে অর্ধেকই বরফে ঢাকা থাকে বারোমাস। সব মিলিয়ে পঁয়ত্রিশ হাজারও লোক নেই এই দেশে। এই দেশে কোনো গণতন্ত্র নেই, রূপকথার মতো রাজা-রাণী রয়েছে, নাম কা ওয়াস্তে রাজা নয়, তারাই সর্বেসর্বা দেশের।
বিয়ের পর প্রথম যখন তিতলি এসেছিল এখানে, দমবন্ধ হয়ে আসত, ভয়ও লাগত। হাওড়ার শিবপুরের জমজমাট এলাকার মেয়ে ও, সারাক্ষণ বাস-লরির কানফাটানো আওয়াজ শুনতে শুনতেই বড় হয়েছে। সেখানে, হঠাৎ করে এইরকম কাকপক্ষীহীন প্রান্তরে এসে পড়লে কিরকম একটা লাগে না? প্রথম প্রথম ও ঠাণ্ডায় কাঁপতে কাঁপতে রাস্তার দিকে চেয়ে হা-পিত্যেশ করে তাকিয়ে থাকত, পনেরো মিনিট অন্তর একজন পথচারীর দেখা মিলত বড়জোর। তাও হয়ত বরফ সরাতে বেরিয়েছে। পাহাড়ের উপরের দিকে তাকালে সেখানে দুর্গের মতো রাজপ্রাসাদ চোখে পড়ত, মনে হত ছোটবেলায় পড়া গ্রীম ব্রাদার্সের রূপকথার বাড়ি যেন বইয়ের মলাট ছেড়ে উঠে এসেছে সেখানে। ছুঁচলো চুড়োওয়ালা রাজবাড়িটাকে নিয়ে ও কল্পনায় কত কিই না ভাবত!
প্রতিম ওর হাঁ করে তাকিয়ে থাকা দেখে হাসত, বলত, ”একটু গুছিয়ে নি। তোমায় একদিন নিয়ে যাব তিতু, ওই রাজবাড়িতে। রাজামশাই আমায় খুব ভালোবাসেন।”
তা তো বাসবেনই, না হলে অমন দামি নেকলেস পাঠায় কেউ তিতলির জন্য? সঙ্গে আবার রোলেক্সের ঘড়ি!
প্রতিম এখানে রয়েছে প্রায় আটবছর। তার আগে অস্ট্রিয়াতে হোটেল ম্যানেজমেন্ট পড়তে এসেছিল ও। ওখানকার হোটেল ম্যানেজমেন্টের কোর্সের বেশ দাম, পাশ করেই স্টুডেন্টরা সারা ইউরোপের বিভিন্ন দেশের সব বড় বড় হোটেল চেনগুলোয় প্লেসমেন্ট পেয়ে যায়। প্রতিমও পেয়েছিল, কিন্তু চাকরি করার ইচ্ছে ওর ছিল না কোনোকালেই, বরং কিছুদিন এদিক-ওদিক টুকটাক কাজ করে সটান চলে এসেছিল এই ছোট্ট দেশের রাজধানী ভাদুজে, সবাইকে অবাক করে একটা ভারতীয় রেস্তোরাঁ খুলেছিল এখানে। ভারতীয় ট্র্যাডিশনাল ঘরানার মুঘলাই রান্নাই ছিল এই কন্টিনেন্টাল খাবারের দেশে ওর নাম ছড়ানোর ইউ এস পি।
প্রতিমের স্ট্র্যাটেজিতে কোনো ভুল ছিল না। প্রথম প্রথম মাছি তাড়ালেও ওর প্রেজেন্টেশন, পেশাদারিত্ব, আর রান্নার গুণে এখন তার রেস্তোরাঁর নাম শুধু লিকটেনস্টাইনেই নয়, ছড়িয়ে পড়েছে পাশের দেশগুলোতেও। এখন সব মিলিয়ে ওর রেস্তোরাঁর সাতটা শাখা তিনটে দেশে, প্রতিম ছোটখাটো একজন উদ্যোগপতি এখানকার। এতকিছুর মাঝেও সে তার ছোট্টবেলার প্রেমকে ভুলে যায়নি মোটেই, তিতলিকে বিয়ে করে নিয়ে এসে সংসার পেতেছে এখানে। হাওড়ার কয়েকটা ছেলেকেও নিয়ে এসে রেস্তোরাঁর কাজে ঢুকিয়েছে সে।
ওর প্রধান পৃষ্ঠপোষক এখানকার রাজপরিবার। ছোটখাটো অকেশন হোক, বা কোনো বড় অনুষ্ঠান, রাজপ্রাসাদের ব্যাঙ্কোয়েট হলের একদিকে প্রতিমের ইন্ডিয়ান খাবার থাকবেই। রানির স্বয়ং তো ওই মশলাদার তন্দুরি চিকেন ভীষণ প্রিয়।
তিতলিও এখন ওদের রেস্তোরাঁ চেনের কো-পার্টনার। স্বামী-স্ত্রী মিলে সারাদিন ব্যস্ত থাকে নিজেদের হোটেলে, সময় কোথা থেকে কেটে যায়, টেরই পায় না। ওদের এই দেশের ভারি মজা, প্রায় সবাই সবাইকে চেনে, পুরো দেশটাই যেন একটা পরিবার।
তিতলি আরো একবার এনকোয়ারির কাছে গেল। ধুর, একে টেনশনে মরছে সে, তার ওপর এত দেরি কারুর ভালো লাগে? আচ্ছা, তার নিজেরই এইরকম হচ্ছে, তাহলে যারা গিনিপিগ হতে চলেছে তাদের ইনস্ট্যান্ট রিয়্যাকশন কি হবে?
তিতলির বাবা-মায়ের যখন ছাড়াছাড়ি হয়েছিল, তখন তিতলি ক্লাস এইটে পড়ে। সারাদিন তুচ্ছ কারণে দুজনের খিটিমিটি লেগেই থাকতো। মা ছিল ভয়ানক গোছানো, আর বাবা তার ঠিক উলটো। স্নান করে এসে বাবা প্রত্যেকদিনের মতো ভিজে গামছাটা বিছানায় রেখে যুদ্ধের পটভূমি তৈরি করে দিত, আর সঙ্গে সঙ্গে সাইরেন বাজিয়ে যুদ্ধ ঘোষণা করত মা। সবচেয়ে আশ্চর্যের ব্যাপার, দুজনেই ওদের হাওড়া লাইব্রেরিতে চাকরি করত, একই পোস্টে, একদম পাশাপাশি টেবিলে বসে। যখন ভালো সম্পর্ক থাকত, দিব্যি দুজনে একটা রিকশা করে পান চিবুতে চিবুতে রওনা দিত অফিস, আবার যখন ঝগড়া, তখন মুখ দেখাদেখি পর্যন্ত নেই, আলাদা আলাদাভাবে গম্ভীর মুখে বেরিয়ে যেতো দুজনে, তারপর অচেনা কলিগের মতো পাশাপাশি টেবিলে বসে কাজ করে সন্ধেবেলা বাড়ি ফিরত দুই মক্কেলে।
তারপর কিছুদিন চলত ভাববাচ্যে কথোপকথন ও পারস্পরিক বক্রোক্তি।
সবাই ভাবত এভাবেই চলবে বুঝি বাকি জীবনটা ওদের, ঝগড়া, ভাব, আবার ঝগড়া, আবার ভাব। তিতলিরও আর কিছু মনে হত না। কিন্তু একদিন কি যে হল, দুম করে ঝোঁকের মাথায় সেই যে মা বেরিয়ে গেল বাড়ি থেকে, আর ফিরে এল না। আগে কিছু হলে থামাত ঠাকুমা, কিন্তু ততদিনে ঠাকুমাও আর বেঁচে নেই।
তিতলি স্কুল থেকে ফেরার পথে লাইব্রেরি যেত, দেখত একইভাবে পাশাপাশি টেবিলে ভাবলেশহীন মুখে কাজ করে চলেছে দুজন।
ও ক্যান্টিনে নিয়ে গিয়ে মা-কে বলত, ”ও মা, প্লিজ বাড়ি চলো, অনেক তো হল! বাবার খুব কষ্ট হচ্ছে!”
”থাম তুই! কষ্ট হচ্ছে! কষ্ট হলে এতদিনে একবার ভুলটা স্বীকারও তো করতে পারত! সারাক্ষণ তো দেখছি, মজাতেই আছে! দিব্যি গল্পগুজব করছে, কাজ তো কিছুই নেই, তাস পেটাচ্ছে। সেদিন আমার টেবিল থেকে পেনটা পড়ে গেল, জানে আমার কোমরে ব্যথা, নিচু হতে কষ্ট হয়, তুলে দিতে পারত তো! দিল? দিল না। ওর মতো স্বার্থপর দুনিয়ায় নেই বুঝলি। আর তুই বলছিস কষ্ট হচ্ছে? ওইসব মানুষের জন্মে অনুতাপবোধ আসবে না!” ঝাঁঝিয়ে উঠত মা।
বাবা-মায়ের কোনো ডিভোর্সও হল না, আবার ঠিকঠাকও হল না কিছু। মা আর এল না ফিরে। পাশের পাড়াতেই মায়ের বাবার বাড়ি, সেখানেই থেকে গেল। বাবাকে বলতে গেলেই বাবা বলত, ”তোর মুখ চেয়ে আমি ছোট হয়েছিলাম তিতলি! অফিসে কিছু বলতে গেলে সিন ক্রিয়েট করতে পারে, তাই বাসে একদিন কথা বলতে গেছিলাম। এমন কটমট করে তাকাল যে আশপাশের লোকজনগুলো সন্দেহের চোখে তাকাতে শুরু করল, আমি বুঝি ওকে বিরক্ত করছি! চিন্তা কর মাথা গরম হয় কিনা। ওর নিজের অহংকার নিয়ে ও থাক। ও ভেবেছে আমি বুঝি নিজে একা কিছু পারি না, তাই ওর উপর নির্ভরশীল থাকতে হবে আমায়। সেই নিয়ে উঠতে বসতে শোনাত আমায়! কই, করছি না আমি সব নিজে? তোর টিফিন করে দেওয়া, রান্নাবান্না, সবই তো সামলাচ্ছি একা হাতে, তোর কোনো অসুবিধে হচ্ছে কি?”
তিতলি আস্তে আস্তে হাল ছেড়ে দিয়েছে। দিন গেছে, মাস গেছে, বছর ঘুরেছে। তিতলি স্কুল পেরিয়ে কলেজ, কলেজ পেরিয়ে ইউনিভার্সিটিতে পা রেখেছে। মা আর আসেনি।
এমনকি তিতলির বিয়ের সময়ও কেউ একচুলও নিজের ইগো ছেড়ে নড়ল না। বিয়ের আগে বাবাকে বললেই বলত, ”তুই জানিস না, এতদিন কিছু বলিনি, এখন মানাতে গেলেই বলবে, ওই তো বিয়ের জোগাড়, সব কাজকর্ম তো একা করতে পারবে না, ওমনি চলে এসেছে। তুই দ্যাখ না, আমি একাই একশো। তোর বাপ যদ্দিন আছে তোর কোনো চিন্তা নেই।”
তিতলি কিছুতেই বোঝাতে পারেনি, চিন্তাটা তার বিয়ের কাজকর্ম নিয়ে নয়, বাবা-মা দুজনকে পাশে পেয়ে নতুন জীবনে প্রবেশ করার একটা আলাদা আনন্দ!
আইডিয়াটা প্রতিমই দিয়েছিল মাসচারেক আগে। তিতলি প্রায়ই মনখারাপ করতো, ”আমি এতদূরে পড়ে আছি, বাবামা-ও রিটায়ার করে গেল, বাবা একলা, মা একলা, আমার কিচ্ছু ভাল লাগে না। এই বুড়ো বয়সেও এত কিসের অভিমান ওদের?” ফুঁসে উঠেছিল ও।
প্রতিম তখন চরম ব্যস্ত। রাজার একমাত্র মেয়েজামাই আসবে সন্ধেবেলা ওদের রেস্তোরাঁয় ডিনার খেতে, মেনু ঠিক করা, ছেলেগুলোকে ম্যানার শেখানো, লাস্ট মিনিট সব দেখে নেওয়া, এর মাঝেই ও বলেছিল, ”খুব ইজি একটা প্রসেস আছে। দুজনকেই ডেকে নাও এখানে, আলাদা আলাদা ভাবে, এসে দুজন দুজনকে দেখে এখান থেকে তো আর পালাতে পারবে না, এ তো আর পাশের পাড়া নয়! থাকতেই হবে। আমরা দুজন চলে আসব কাজে, দুটো প্রোডাক্ট পাশাপাশি থাকতে থাকতে ঠিক হয়ে যাব, ইগো পালাবে পেছন দিয়ে।”
তিতলি কড়া চোখে তাকিয়েছিল প্রতিমের দিকে, ”এ আবার কি কথা? আমার বাবা-মা প্রোডাক্ট?”
”আরে!” প্রতিম তড়িঘড়ি সামলেছিল বউকে, ”আমরা সবাই একটা না একটা প্রোডাক্ট। তাই না? শুধু দেখো একসাথে থাকতে গিয়ে বাইপ্রোডাক্ট না হয়ে যায়! এতদিন পর, তখন আবার তার সিটিজেনশিপ নিয়ে ঝামেলায় পড়ব!”
তিতলি চোখ দিয়ে প্রায় ভস্ম করে দিয়েছিল প্রতিমকে, কিন্তু আইডিয়াটা তার মন্দ লাগেনি। সত্যিই তো দুজনকে নিয়ে চলে এলে তো আর কিছু করতে পারবে না। থাকতেই হবে।
সেইমত প্ল্যান করেছে দুজন এই কয়েকমাস ধরে। লিকটেনস্টাইনে কোনো এয়ারপোর্ট নেই, নয় অস্ট্রিয়া অথবা সুইজারল্যান্ড থেকে আসতে হয় এখানে। দুজনকে দু-ভাবে রাজি করিয়ে টিকিট কেটে পাঠিয়ে দিয়ে আজ প্রতিম চলে গেছে অস্ট্রিয়া এয়ারপোর্টে মা-কে রিসিভ করতে, আর তিতলি এসেছে সুইজারল্যান্ড এয়ারপোর্টে বাবার জন্য।
হাসিও পাচ্ছে, আবার এক্সাইটমেন্টও লাগছে বেশ। দুই বুড়োবুড়ি রিটায়ারের পর একা একা থাকে, গল্পের বই, টিভি এইসব নিয়ে সময় কাটায়। বন্ধুমহলে কত বলা হয়েছে সব মিটমাট করে নিতে, কিন্তু একজন যেমন বাঘা তেঁতুল, অন্যজন ঠিক সেইরকমই যেন বুনো ওল।
দূর থেকে বাবাকে দেখতে পেয়ে ও ছুটে গিয়ে জড়িয়ে ধরল, ”কেমন আছো বাবা?”
বাবাকে বেশ বুড়ো বুড়ো লাগছে, ট্রলিটা ঠেলতে ঠেলতে বলল, ”উহ! মেয়ের দৌলতে আমার বিদেশ দেখা হয়ে গেল, কি ভাগ্যি রে! অবশ্য কোনোদিনও তো কারুর কোনো ক্ষতি করিনি, ভালো হবে নাই বা কেন আমার! তোর মায়ের মতো নাকি যে ছোট বাচ্চাকে ফেলে চলে যাব? ঠিক হয়েছে, সবার মুখে যেই শুনবে আমি তোর এখানে এসেছি, আফসোসে হাত কামড়াবে।”
তিতলি ঢোঁক গিলল, বাবারে, বাবা এসেই মায়ের এগেনস্টে তোপ দাগা শুরু করে দিয়েছে, তাহলে সামনাসামনি দেখলে কি করবে?
উফ, এদের এখনো এতো রাগ? ভয়ে ভয়ে ও একবার ফোনের দিকে তাকালো, প্রতিমের ছোট্ট মেসেজ, ”আমার সুন্দরী শাশুড়ি অ্যারাইভড। ঘণ্টা তিনেকের মধ্যে পৌঁছচ্ছি বাড়ি।”
বাবার মালপত্র সব গাড়িতে তুলে দিয়ে ও গাড়িতে স্টার্ট দিল। তাই দেখে বাবা একেবারে অভিভূত হয়ে পড়ল, ”তুই কি স্মার্ট হয়ে গেছিস তিতলি! গাড়িও চালাতে শিখে গেছিস?”
তিতলি হাসল, কিছু বলল না। এখানে এসে সত্যিই ও অনেক মডার্ন হয়ে উঠেছে। নিজের কাজ নিজেই করে নিতে পারে, তাছাড়া এখানে কোনো অলটারনেটিভও তো নেই! করতেই হবে।
ও বলল, ”আচ্ছা বাবা, এতদিন তো হল, তোমরা কেন ঠিক করে নিচ্ছ না বলো তো? আমার তো একটু স্বস্তি হয় তাহলে!”
বাবা পরমুহূর্তেই গম্ভীর, ”যেটা জানিস না, তা নিয়ে কথা বলিস না। আমি তো রিটায়ার করেছি তোর মায়ের ছ-মাস আগে। ওর ফেয়ারওয়েলের দিন গেছিলাম, শম্ভু জোর করে নিয়ে গেল। তোর মায়ের বোধ হয় শরীরটা খারাপ হয়েছিল, অনুষ্ঠান শেষের দিকে মাথাটা ঘুরে গেছিল হঠাৎ, আমি সঙ্গে সঙ্গে ডাক্তার ডাকলাম, সুস্থ হতে যেই গাড়ি ডেকে বলেছি বাড়ি চলো, ওমনি বলল, ‘আমার গাড়ি লাগবে না, রিকশাই যথেষ্ট’ বলেই একটা রিকশা নিয়ে গটগটিয়ে চলে গেল। এটা আমার অপমান নয়? এত গুমোর কিসের? এখন বুঝুক ঠ্যালা, আমি তো সঞ্জয়কে বলে এসেছি, কাগজ দিতে গিয়ে যেন বেশি বেশি করে বলে আসে আমি ইউরোপ এসেছি। শুনবে আর জ্বলবে, লুচির মতো ফুলবে!” বাবা বেশ তৃপ্তির সঙ্গে বক্তব্য শেষ করল।
তিতলি আর কথা বাড়াল না। এখন মনে হচ্ছে এত কাণ্ড না করে দুজনকে আলাদা নিয়ে এলেই ভালো হত। এদের ঠিক কোনোদিনও হবার নয়, মাঝখান থেকে আরো কিছুটা তিক্ততা হবে।
তবে যতটা ভয় তিতলি পেয়েছিল, সেইরকম কিছু হল না। প্রতিম মা-কে নিয়ে ওর আগেই পৌঁছে গিয়েছিল। তিতলি দরজায় বেল টিপতেই মা হাসি হাসি মুখে দরজা খুলেই তিতলির পাশের মানুষটিকে দেখে থ হয়ে গেল।
বাবাও বেজায় চমকেছে। একটু তুতলে তিতলির দিকে তাকিয়ে চেঁচাল, ”একি! ও এখানে কেন? ওকে কে নিয়ে এল?”
পরিকল্পনামাফিক প্রতিম গম্ভীরভাবে বাবার পাশ থেকে লাগেজগুলো তুলে ভেতরে নিয়ে যেতে যেতে বলল, ”এখানকার নিয়মকানুন ভীষণ কড়া বাবা, একটু চিৎকার করে কথা বললেই পাঁচ ইউরো করে ফাইন। তাই চেঁচামেচি একদম করবেন না বাবা। ভেতরে আসুন।”
তিতলি আড়চোখে দেখল, মা বাবার দিকে একঝলক টেরিয়ে দেখে চোখ দিয়ে যেন আগুন ঝরিয়ে চলে গেল বাথরুমে।
বাবা কিছুক্ষণ থম মেরে বসে রইল ডাইনিং-এ, তারপর বলল, ”এইরকম চক্রান্তের শিকার হতে চলেছি জানলে আমি কক্ষনো আসতাম না। তিতলি, তুই আমাকে রিটার্ন টিকিট কেটে দে।”
তিতলি হাঁ হাঁ করে কিছু বলতে যাচ্ছিল, কিন্তু প্রতিম সেইরকমই নির্বিকার কণ্ঠে বলল, ”রিটার্ন তো কাটাই আছে বাবা, ওটা আর আলাদা নয়, একসঙ্গে সুইজারল্যান্ড থেকে। পনেরো দিন বাদে।”
বাবা এবার গর্জে উঠল, ”পনেরো দিন? আমি কালকেই চলে যাব, তুমি টিকিট কেটে দাও আমাকে।”
তিতলি কাতরভাবে প্রতিমের দিকে তাকালো, কিন্তু এবারেও প্রতিমের বিশেষ হেলদোল নেই, ফোনের কি একটা অ্যাপ খুলে ফেলে বলল, ”আঠেরোশো ইউরো ছাড়ুন তাহলে!”
”মা-মানে!” বাবা একটু গুটিয়ে গেল, ”কত টাকা সেটা?”
প্রতিম নিজের মনে হিসেব করে বলল, ”খুব বেশি না, ওই এক লাখ তিরিশ হাজার মতো। এত জলদি টিকিট তো, তাই দাম একটু বেশি। আপনাদের রিটার্ন টিকিটটা তো অনেকদিন আগে অফারে কেটেছিলাম, তাই অত কম লেগেছিল। টাকাটা ট্রান্সফার করে দিন বাবা আমার অ্যাকাউন্টে, আমি এক্ষুনি কেটে দিচ্ছি, চাপের কিচ্ছু নেই। এখান থেকে আবুধাবি, সেখান থেকে কলকাতা। পরশুর মধ্যে বাড়ি ঢুকে যাবেন।”
বাবা এবার মুষড়ে পড়ল বেশ।
কখন বাথরুম থেকে ফ্রেশ হয়ে মা এসে পড়েছে কেউ খেয়াল করেনি, টের পেল মায়ের তির্যক মন্তব্যে, ”এক লাখ তিরিশ! হাসালে বাবা প্রতিম! যে কোনোদিনও হাজার টাকা খরচের ভয়ে দিঘা নিয়ে গেল না, সে নাকি …! হেসে আর বাঁচি না!”
বাবা সঙ্গে সঙ্গে কি একটা বলতে যাচ্ছিল, কিন্তু প্রতিম আর কথা বাড়তে দিল না, ”চলুন মা, এখানে আজ খুব ঠাণ্ডা পড়বে, ফোরকাস্ট সেরকমই। স্নো ফল হবে। তাড়াতাড়ি ডিনার সেরে নিয়ে শুয়ে পড়ুন। আপনারা দুজনেই টায়ার্ড আছেন।”
ওরা নিজেরাও টায়ার্ড ছিল, তবু উত্তেজনায় ভালো ঘুম হল না তিতলির। পরের দিন সকালে উঠেই ও উঁকি দিল পাশের দুটো ঘরে, কিন্তু কাউকেই দেখতে পেল না। অবাক হয়ে বাইরে এসে ও দেখল মা রান্নাঘরে কি সব খুটুরখুটুর করছে, আর বাবা বাইরের ঘরে বসে পা পর্যন্ত গামবুট পরছে।
ও কনফিউজড হয়ে গিয়ে বলল, ”কোথায় যাচ্ছ বাবা?”
বাবা গায়ে তিনটে জ্যাকেট চাপিয়েছে, মাথায় পড়েছে টুপি, জুতোর ফিতে বাঁধতে বাঁধতে বলল, ”তোদের রেস্টুরেন্টে চলে যাব। ওখানেই বসে থাকব সারাদিন। আবার তোদের সাথে ফিরে আসব। বাড়িতে একা একা বসে কি করব! চিনিনা জানিনা, ঘুরতেও পারব না বিদেশবিভূঁইয়ে!”
প্রতিম কখন উঠে এসেছে তিতলি খেয়াল করেনি, ”একা একা কোথায় বাবা? মা-ও তো আছেন। দিব্যি খেয়ে দেয়ে বেরিয়ে পড়ুন, এখানে একটা খুব সুন্দর ট্রাম সার্ভিস চলে, সারা শহর, রাজবাড়ি, আরো অনেক স্থাপত্য ঘুরিয়ে দেখায় তিন ঘণ্টায়, সঙ্গে সুন্দর করে ব্যাকগ্রাউন্ডটাও বুঝিয়ে দেয়। টিকিট কেটে এনেছি, দেখবেন দারুণ লাগবে। তারপর ছুটির দিন তো আমরা ঘুরিয়ে দেখাবোই।”
মা রান্নাঘর থেকে বেরিয়ে এল, ”তিতলি, লুচি আর ছোলার ডাল করছি। খেয়ে নিয়ে বেরোবি। আর বাবা প্রতিম, তুমি আমাকে একটু বুঝিয়ে দিও তো কিভাবে ওই ট্রাম ডিপোয় যাব। আমার কোনো অসুবিধে নেই। বুড়ো হয়ে গেছি নাকি যে বাড়ি বসে থাকব? ফোনে জিপিএস অন করব আর চলে যাব। ম্যাট্রিক্সের সিমও নিয়ে নিয়েছি এয়ারপোর্ট থেকে ওইজন্য। এডুকেটেড মানুষ, চিন্তার আবার কি আছে!” কথাকটা বলেই মা ঢুকে গেল রান্নাঘরে।
বাবা গজগজ করল, ”এহ! খুব শিক্ষার দেমাক! এদিকে লাইব্রেরি সায়েন্সের ফাইনাল ইয়ারেও আমার চেয়ে সাত নম্বর কম পেয়েছিল।” তারপরই জুলজুল করে তাকালো বাবা, ”ইয়ে, জিপিএস-টা কি রে? আমাকে একটু অন করে দে তো!” নিজের নোকিয়ার ঢাউস ফোনটা পকেট থেকে বের করে বাবা।
”ওটায় তো জিপিএস হবে না বাবা।” আমতা আমতা করল তিতলি, ”তুমি বরং মা-কে ফলো করে করে চলে যেয়ো। মা স্মার্ট আছে, ঠিক পৌঁছতে পারবে।”
বাবা গোমড়া মুখে বিড়বিড় করল, ”হু! ও যা হিংসুটে! ওকে ফলো করে যেতে গিয়ে দেখব পুলিশকে দেখে রিপোর্টই হয়তো করে দিয়েছে, এদেশের নিয়মকানুন এমনিই বলছিস কড়া।”
গোটা এক সপ্তাহ এইভাবে কেটে গেল। এই কয়েকটা দিন রোজই প্রতিম কিছু না কিছুর টিকিট কেটে এনে দিয়েছে, সেটা নিয়ে মা জিপিএস দেখে দেখে পৌঁছে গেছে, আর বাবামা-কে ফলো করে করে। তিতলি আর কিছু বলচ্ছিল না। বরং ওর বেশ ভালোই লাগছিল। মা আসার পর বেশ আরাম পাচ্ছে ও। এতদিন ঘরবার সামলাতে সামলাতে ও হাঁপিয়ে উঠত। এখন চোখের পলকও ফেলতে হয় না, টেবিলে দারুণ সব খাবার হাজির হয়ে যায়, জামাকাপড় ভাঁজ হয়ে সুন্দরভাবে ঢুকে যায় ওয়ার্ডরোবে, কোনোকিছু নিয়েই কোনো চিন্তা নেই!
লেপের তলায় গুটিসুটি হয়ে মা-কে জড়িয়ে ধরে ও বলে, ”প্লিজ মা! তোমরা এখানেই থেকে যাও।”
মা পরক্ষণেই গম্ভীর, ”আমি থাকতে পারি, কিন্তু তোর বাবাকে আগে বিদায় কর। এত নোংরা কি বলব তোকে, ভেবেছিলাম এতগুলো বছর একা থেকে বোধ হয় পাল্টেছে। হা হতোস্মি! দুর্গন্ধে টেকা যাচ্ছে না, সেই মোজা পরেই রোজ বেরিয়ে পড়ছে, জানিস! আর কাল দেখি” রাগে মায়ের চোখ গোলগোল, ”আমার একটা তোয়ালে কেচে মেলেছিলাম ব্যালকনিতে, নোংরাটা ভেবেছে বুঝি আমি ঘুমিয়ে পরেছি, ওমা, সটান গেল, এদিক-ওদিক চেয়েই টুক করে সর্দি মুছে দিল আমার গামছাটায়! চিন্তা কর তুই। শুধু তাই নয়, বাথরুমে গিয়ে আমার দামি কেয়া শেঠের শ্যাম্পুটা মাথায় মেখেছে, যত না মেখেছে, তার চেয়ে ফেলেছে বেশি। রাগে আমার মনে হচ্ছিল ওই টাকে যেক-টা চুল আছে, সেগুলোও উড়িয়ে দিই!”
তিতলি আর কথা বাড়াল না, রণে ভঙ্গ দিয়ে দিল, ”ছাড়ো মা! তোমাদের একসাথে আনাই আমাদের ভুল হয়েছে। আসলে তোমরা নিজেরাই ঠিক করতে চাও না।”
”শোন, প্রতিমের মতো বর পেয়েছিস তো, তাই বুঝতে পারছিস না। এরকম বর জুটলে বুঝতে পারতিস জীবনটা কেমনভাবে ভাজাভাজা হয়। আবার তেজ আছে, কাল তোরা বেরিয়ে যাওয়ার পর ওর জামাগুলো ওয়াশিং মেশিনে দেবো বলে ভিজিয়ে রেখেছিলাম, ও বাবা, বাবু এসে নিয়ে চলে গেল। কাজের বেলা নেই, তেজে আছে। হু!”
পনেরো দিন এভাবেই কাটল। মাঝে দুদিন ওরা চারজন বেরিয়েছিল, সুইজারল্যান্ডের মাউন্ট টিটলিস ঘুরিয়ে দিল বাবা-মাকে। এছাড়া একদিন চলে গেল লুসার্ন শহরে, সেখানে পাঁচতলা উঁচু একেকটা মলে খালি রাশি রাশি চকোলেট, বিশ্ববিখ্যাত সব চকোলেট বিক্রি হচ্ছে থরে থরে।
মা খুব খুশি, বেশ কিছু কেনাকাটা করল, ”পাড়ার বাচ্চাগুলোকে বলে এসেছি স্যুইস চকোলেট নিয়ে আসব জানিস!”
বাবা একটু মিইয়ে গিয়েছিল। তিতলি একবার বলল, ”বাবা তুমি কি চকোলেট কিনবে বলো? আমি কিনে দিচ্ছি।”
বাবা কিছু বলার আগেই মা ব্যঙ্গের স্বরে স্বগতোক্তি করল, ”চকোলেট খেতে গেলে মনে হয় দাঁতের প্রয়োজন হয়, আর বাঁধানো দাঁতে মনে হয় না এই চকোলেট খেয়ে কোনো তৃপ্তি পাওয়া যাবে!”
বাড়ি ফিরে চুপিচুপি তিতলির হাতে দুটো চকোলেট মিল্ক শেকের ক্যান ধরিয়ে দিল মা, ”এইটা গিয়ে দে, বলবি তুই কিনেছিস। আর বলবি যেন রাতে শোয়ার আগে দাঁতের পাটিদুটোকে খুলে ভালো করে মাজে, বুঝলি?”
যেদিন বাবা মা-কে ওরা এয়ারপোর্টে সি-অফ করতে গেল, সেদিন তিতলির চোখে জল এসে গেল, বাবাকে জড়িয়ে ধরে বলল, ”আমার খুব চিন্তা হয় বাবা! তোমরা প্লিজ একসাথে থাকো।”
বাবা কোনো উত্তর দিল না।
মা-কেও ওই একই প্রশ্ন করতে মা মুখ টিপে বলল, ”তোদের ওই মানদা যে কি রান্না করে কে জানে! কি চেহারা হয়েছিল দেখেছিস? এই ক-দিনে তবু একটু ছিরি ফিরেছে! তুইও থাকিস না, কি ছাইপাঁশ খেয়ে বেড়ায় কে জানে!”
বাবা-মা চলে যাওয়ার প্রায় দিনসাতেক পর তিতলি ফোন করল বাবাকে, এমনিতে রোজই কথা হয়, কিন্তু কাজের চাপে কয়েক মিনিট। এই ছুটির দিনে বেশ জুত করে বসে কথা বলে ও। বাবাকে ফোন করার পরেই মা-কে করবে।
এবার আর শুধু ও নয়, প্রতিমও হাল ছেড়ে দিয়েছে, ”ধুর, এতকিছু করেও যখন ঠিক হল না, ও আর হওয়ার নয়, বুঝলে!”
বাবার ফোন প্রথমবার বেজে কেটে গেল। তারপর রিং হতেই একটা মহিলাকণ্ঠ পাওয়া গেল, তিতলি একটু ইতস্তত করে বলল, ”কে? মানদামাসি? বাবা কোথায় গো?”
মায়ের গম্ভীর গলা ভেসে এল, ”মায়ের গলাও আজকাল চিনতে পারছিস না বুঝি!”
তিতলি হকচকিয়ে গেল, অবাক হয়ে বলল, ”মা, তুমি বাবার ওখানে?”
মা একটু আমতা আমতা করল, ”ফ্লাইটে আসার সময় যা অবস্থা দেখলাম, একটু হেঁটেই হাঁপিয়ে যায়, প্রেশারের ওষুধগুলোও তো খায় না। একবার তো অক্সিজেন দিতে হল। তার ওপর যা খাচ্ছে, বদহজম। তাই, ভাবলাম মানদাকে ছাড়িয়ে দেওয়াই ভালো, বেকার টাকার শ্রাদ্ধ করে তো …!”
তিতলি আনন্দে চেঁচাচ্ছিল, ”আমি ভাবতেই পারছি না। অবশেষে তোমরা আবার এক হলে মা! আই লাভ ইউ মা, তোমরা দ্য বেস্ট! আমরা ক্রিসমাসেই যাচ্ছি। গিয়ে সব্বাই আনন্দ করব খুব।”
ওপাশ থেকে মায়ের খনখনে গলা ভেসে এল, ”থাম! এক হতে যাবো কোন দুঃখে? তাও আবার ওই নোংরার ডিপোর সঙ্গে? আলাদাই তো রয়েছি, ও পুবের ঘরে, আমি পশ্চিমের ঘরটায়!”
বাসের লেডিস সিটে বসে থাকলেও দরজা দিয়ে উঠে বাঁদিকে এক হাত ওপরে তুলে বাসের হাতল ধরে আরেক হাতে মোবাইল খুটখাট করা সোহমকে ঠিক দেখতে পেয়েছে ঈশানী। আর দেখেই সাতসকালে মেজাজটা ওর খিঁচড়ে গেল। কোলের ওপর পড়ে থাকা ঢাউস সানগ্লাসটাকে চোখে লাগিয়ে জানলা দিয়ে দূরে তাকিয়ে রইল ও। কানে হেডফোন গোঁজা। কিছুক্ষণ বাদে নারকেলবাগান স্টপেজ আসতে ভিড়টা একটু হালকা হতেই না চাইতেও চোখটা আবার চলে গেল, হুম, সে ব্যাটাও ঈশানীকে দেখেছে, আড়ে আড়ে চাইছে এদিকে। ঈশানী মুখটা আবার গম্ভীর করে বাইরের দিকে তাকাল। ডিভোর্স হতে যাওয়া স্বামীর সঙ্গে রাস্তায় দেখা হলে কি করা উচিত সেটা ওর উকিল বলে দেয়নি।
ওদের ফাইনালি ডিভোর্সের আর মাস দুয়েক বাকি। নিয়ম অনুযায়ী ডিভোর্সের ফাইল পিটিশন করলে ছ-মাস সেপারেশনে থাকতে হয়, তারপরও কোর্টে জজের সামনে দুজনে একসাথে থাকতে নারাজ জানালে তবেই মিউচুয়ালি ডিভোর্স কমপ্লিট হয়। সেই জানুয়ারিতে কোর্টে দেখা হবার চারমাস বাদে আবার আজ দেখা হল। না চাইতেও ওর মনে হাজারো প্রশ্ন এসে উঁকি দিতে লাগল, আচ্ছা সোহম এই রাস্তায় কেন? এটা তো ঈশানীর অফিস যাবার রাস্তা, গত ছ-বছর ধরে বালি থেকে বাসে উঠে কলেজ মোড়ে নামে ও, মাঝে বিয়ের পর শুধু দু-বছর সোহমের সাথে এয়ারপোর্টের ফ্ল্যাটে থাকার সময় এয়ারপোর্ট থেকে উঠত, কিন্তু রুট একটাই। কিন্তু সোহমের তো অফিস ডালহৌসি, এদিকে কি করছে?
পরমুহূর্তেই ওর মনে পড়ল, নিশ্চয়ই সেই মেয়েটা, কি নাম বলেছিল সৌম্য, আত্রেয়ী, তার সাথে দেখা করতে যাচ্ছে, সেই মক্কেলের তো অফিস তো এদিকেই শুনেছিলো। গা’টা রাগে চিড়বিড় করে উঠল ওর, হু! আবার বেগুনি শার্টটা পড়েছে, ঈশানীই কিনে এনেছিল ওটা। চুলের অবস্থা দ্যাখো, চিরুনিও জোটেনি মনে হচ্ছে! গালটা কি একটু ভেঙে গেছে? চোখের কোলটাও বেশ বসা লাগছে। বয়েই গেছে ঈশানীর! ঈশানী হেডফোনটাকে আরও জোরে কানের মধ্যে গুঁজে অরিজিৎ সিং-এর দুনিয়ায় চলে গেল।
অফিসে পৌঁছে ব্যাগটা ডেস্কে রেখেই অনির্বাণকে ফোন লাগাল ঈশানী। অনির্বাণ ওদের দুজনেরই ইঞ্জিনিয়ারিং পড়ার সময় থেকে বন্ধু। অনির্বাণ প্রথমদিকে অনেক চেষ্টা করেছিল ওদের ঝামেলাটাকে মিটমাট করার, কিন্তু শেষে হাল ছেড়ে দিয়েছে। ঈশানীকে বুঝিয়ে কোনো লাভ হয়নি, সোহম নাকি অনুতপ্ত, বারবার অনির্বাণের কাছে ফোন করে বলে একবার যেন ঈশানী ওর ফোনটা রিসিভ করে। ওর চালাকি ঈশানী ভালোই বোঝে, একদিকে ওই আত্রেয়ীর সাথে ফষ্টিনষ্টিও করবে আবার অন্যদিকে ঈশানী, এইসব মেনে নেওয়ার বান্দা ঈশানী নয়!
অনির্বাণ বলল, ”আরে তুই জানিস না? সোহম তো সিটিএস-এ জয়েন করেছে আগের উইকে, কলেজ মোড়েই তো ওর পোস্টিং।” শুনে টুনে ঈশানী কিছুক্ষণ গুম হয়ে বসে রইল, রাগে ওর ব্রহ্মতালু জ্বলছে, এত শয়তান সোহম, ইচ্ছে করে ঠিক এই সময়ে কোম্পানি চেঞ্জ করল, এইবার সকাল বিকেল দেখা হবে। অবশ্য করবে নাই বা কেন, ওই আত্রেয়ীও তো সিটিএস-এই আছে। ভালো! রাগে দুঃখে ঈশানীর চোখে জল এসে গেল। এই ওর এতদিনের ভালোবাসার পরিণাম! অসহ্য। যেদিন ওরা দুজনেই সিদ্ধান্ত নিয়েছিল আলাদা হয়ে যাবার, সেদিনের কথা মনে পড়ছিল ওর। চার বছরের প্রেম, তারপর বিয়ে করেছিল ওরা। প্রথম প্রথম দিনগুলো স্বপ্নের মতো কাটত, সারা সপ্তাহ অফিস, উইকএন্ডে টুকটাক বেরিয়ে পড়া, তিন-চার মাস অন্তর বাইরে কোথাও ঘুরতে যাওয়া, এভাবেই কাটছিল জীবন। তারপর আস্তে আস্তে কি যে হল, ঈশানীর সবকিছুই সোহমের অসহ্য লাগতে শুরু করল। ছোটখাটো খুঁটিনাটি জিনিস নিয়ে ঝগড়া, তারপরেই তা তুলকালাম আকার ধারণ করত। কান্নাকাটি, চিৎকার চেঁচামেচি, ইগোর লড়াইয়ের মধ্যে ওদের ভালোবাসা যেন কোথায় হারিয়ে গিয়েছিল। রোজ অফিসে এসে ঈশানী মন খারাপ করে বসে থাকত।
তখন ওদের প্রোজেক্টে সবে জয়েন করেছিল সৌম্য। সোহমের সাথে দূরত্ব বাড়তে বাড়তে কখন যে ঈশানী সৌম্যর মধ্যে একটা সত্যিকারের বন্ধু খুঁজে পেয়েছিল সেটা ও বুঝতেই পারেনি। রোজ সোহমের আঘাত করে বলা কথা, ঝগড়া, তিক্ততা এইসব কিছুর দুঃখ মনের মধ্যে চেপে অফিসে সৌম্যর সাথে কথা বলে টাটকা বাতাস পেতে চাইত ও। সৌম্য ধৈর্য নিয়ে ওকে বোঝাতে মন খারাপ না করতে, মানিয়ে নিতে। সৌম্যই বলেছিল ওকে আত্রেয়ীর কথা। সৌম্যর পুরনো অফিসে আত্রেয়ী কাজ করে, সেখান থেকেই জানতে পেরেছে সোহমের সাথে আত্রেয়ীর ঘনিষ্ঠতার কথা। তবু ঈশানী মুখ ফুটে কিছু বলেনি সোহমকে। কিন্তু শেষে একদিন যখন সোহম রাত করে বাড়ি ফিরে ঝগড়ার সময় তেতো মুখে বলল ঈশানীর কিছুই নাকি ওর ভালো লাগে না, ঘেন্না লাগে ওর মুখটা দেখে, সেদিন ঈশানী আর সহ্য করতে পারেনি। পরেরদিন ভোর হতে না হতেই ব্যাগ গুছিয়ে চলে বেরিয়ে এসেছিল ওদের দু-কামরার ছোট্ট সংসারটা থেকে। না, বাবার কাছেও যায়নি, ও কারুর সহানুভূতির পাত্রী হতে চায় না, সোজা এসে উঠেছিল ডানলপের একটা লেডিজ হস্টেলে। বাবামা অনেক বুঝিয়েছিল, বন্ধুরাও। কিন্তু ও কারুর কথা শোনেনি। দুজন মানুষ জন্তুর মতো একসাথে থাকার চেয়ে ভালোভাবে ভদ্রভাবে আলাদা থাকা অনেক ভালো। তার দিন পনেরো বাদে উকিলের নোটিশ পাঠিয়েছিল সোহমকে।
এমন তন্ময় হয়ে ও ভাবছিল, কখন সৌম্য এসে ডাকছিল বুঝতেই পারেনি ঈশানী। সৌম্য যে ওকে পছন্দ করে সেটা ঈশানী ভালোমতোই জানে, কিন্তু এত তাড়াতাড়ি আর কিছু ভাবতে চায় না ও। সোজা হয়ে বসে মনটাকে শক্ত করল ঈশানী, রাস্তা সবার, যেকেউ সেখান দিয়ে যেতে পারে, তাতে ঈশানীর কিছুই যায় আসে না। বাসে সোহমের সাথে দেখা হলে কিছুই যায় আসবে না ওর, কত অপরিচিত লোকই তো প্রতিদিন ঈশানীর সাথে বাসে আসে, যায়, সোহমও তেমনই কেউ। পাত্তাই দেবে না ও।
*
কিন্তু মানুষ যা ভাবে তা হয় না। এরপর থেকে প্রায়ই দুজনের দেখা হতে লাগলো। কখনো বাসে, কখনো লাঞ্চ টাইমে রাস্তায়। প্রথম প্রথম ঈশানী দেখতে পেলেই উল্টো দিকে তাকাত বা অন্য দিক দিয়ে চলে যেত। কিন্তু একদিন ফেরার সময় বাসে খুব ভিড় ছিল, আইপিএল-এর ম্যাচ চলছে, বাসে তিলধারণের জায়গা নেই। ঈশানী কোনোমতে উঠে একটা লেডিজ সিট পেয়েছিল। একটু বাদে ওর সামনে এসে সোহম দাঁড়াল। প্রথমে কিছুক্ষণ চুপচাপ দুজনেই, বাসটা খুব জোরে চলতে চলতে বারবার ব্রেক কষছিল, সোহমই প্রথম কথা বলল, ”ব্যাগটা একটু ধরবে?”
ঈশানী কয়েক মুহূর্ত ইতস্তত করে ব্যাগটা নিয়ে কোলের ওপর রেখে আবার বাইরের দিকে তাকাল। মিনিট পনেরো দুজনেই চুপ, বাইরে জোর বৃষ্টি নেমেছে, তার ছাঁটে ঈশানী ভিজে যাচ্ছিল, সেটা দেখে সোহম ঝুঁকে এসে জানলার কাচটা নামিয়ে দিলো, মৃদু স্বরে বলল, ”কেমন আছ?”
—-”ভালো।”
সেদিন আর কোনো কথা হল না, এয়ারপোর্ট আসতে চাপা গলায় থ্যাঙ্কস বলে সোহম নেমে গেল।
এর পরেরদিন বাসে উঠে চোখাচোখি হতে সোহম হাসল, ঈশানীও হাসিটা ফিরিয়ে দিল। সোহম দাঁড়িয়ে দাঁড়িয়েই পকেট থেকে একটা পাঁচ টাকার কেক বের করে খাচ্ছিল। ঈশানীর দিকে বাড়িয়ে বলল, ”খাবে?”
ঈশানী দু-দিকে মাথা নাড়ল। কিছুক্ষণ চুপ থেকে অন্যদিকে তাকিয়েই বলল, ”লক্ষ্মীমাসি কি আসেনি আজ?”
—”ছাড়িয়ে দিয়েছি। একা মানুষ, অসুবিধা হয় না। আমার ফেরার কোনো ঠিক নেই, বুড়ো মানুষ আর কত দেরি করে আসবে।”
—”ও। তাহলে…খাওয়াদাওয়া?”
—”লাঞ্চটা অফিসেই সারি। আর রাতের খাওয়াটা হোটেলে। আর মাঝে মাঝে এই কেক, পিৎজা দিয়েই চালিয়ে দিই।”
ঈশানী ঠোঁটটা কামড়াল। লক্ষ্মীমাসি রান্না করতে আসবে বলে ও রোজ ছুটতে ছুটতে অফিস থেকে সন্ধের মধ্যে বাড়ি ফিরত। সোহমের বাড়াবাড়ি লেভেলের জন্ডিস হবার পর থেকে ঈশানী ওকে কিচ্ছু খেতে দিত না বাইরে। এদিকে কোর্টে দাঁড়িয়ে সোহম বলেছিল ঈশানীর নাকি সংসারের দিকে কোনো মন-ই নেই। তাহলে ঈশানী জীবন থেকে চলে যেতে এইরকম দশা কেন! সেপারেশনটা হয়ে গেলে ওই আত্রেয়ীকে বিয়ে করে নিয়ে এলেই ল্যাঠা চোকে! ঈশানীও খবর রাখবে, রোজ কত বিরিয়ানি, মণ্ডা-মিঠাই বানিয়ে খাওয়ায় মেয়েটা সোহমকে!
অফিসে গিয়ে সৌম্যকে ব্যাপারটা বলল ঈশানী। সৌম্য তাচ্ছিল্যভরে বলল, ”ওসব তোমাকে গিল্টি ফিল করাবার জন্য।”
ঈশানীও মাথা নাড়ল সম্মতির ভঙ্গিতে। ঠিকই বলেছে সৌম্য, যে ঈশানীকে ঘেন্না করে, এত ভালোবাসার পর যে কোর্টে অমন মিথ্যে কথা বলতে পারে, সে সব কিছুই পারে!
*
সেদিন বাসে মারাত্মক ভিড় ছিল। ঈশানী জায়গা পায়নি, এক কোণে দাঁড়িয়ে ছিল কোনোমতে। ভিড় বাসে মেয়েদের দাঁড়িয়ে থাকা যে কি দুঃসহ ব্যাপার সেটা যারা রোজ ডেলি প্যাসেঞ্জারি করে তাদের থেকে ভালো কেউ জানে না। একদিকে ব্যাগটাকে দিয়ে শরীরকে অবাঞ্ছিত স্পর্শ থেকে আড়াল করার প্রাণপণ চেষ্টা, অন্যদিকে বাসের হঠাৎ ব্রেক কষা, বা ঝাঁকুনিতে টাল সামলানো। এয়ারপোর্ট আসতে সোহম এখন উঠে প্রথমে লেডিজ সিটের দিকে ওকে খোঁজে, দেখতে পেলে সামনে এসে দাঁড়ায়। কিন্তু আজ তো ওকে সিটে দেখতে পাবে না। তাতে অবশ্য ঈশানীর কিছুই যায়-আসে না। রাস্তায় দেখা, ওই সৌজন্যমূলক যেটুকু কথা না বললে নয় আর কি! মনের দিক থেকে ঈশানী যথেষ্ট দৃঢ়, বাড়ি ছেড়ে চলে আসার পর সোহমের হাজার মেসেজ, ইমেইল, হোয়াটসআপেও ও সাড়া দেয়নি। হঠাৎ ঈশানী দেখতে পেলো, ভিড় ঠেলে সোহম ওর দিকে এগিয়ে আসছে, হাতে একটা বড় গিফটের বাক্স। লোকজন সাইড দিচ্ছে না, উল্টে কড়া কথা শোনাচ্ছে ভিড় ঠেলে এগোবার জন্য। কোনোদিকে ভ্রূক্ষেপ না করে সোহম ঠেলেঠুলে কাছে এসে যুদ্ধজয়ের হাসি হাসল। বেশ দামি একটা শার্ট পড়েছে, এটা প্রথম জামাইষষ্ঠীতে ঈশানীর বাবামা দিয়েছিলেন।
বাসের একটা রডে হেলান দিয়ে খুব ব্যালান্স করে ঈশানী দাঁড়িয়েছিল, মুখোমুখি সোহম। কোনো কথা খুঁজে না পেয়ে ঈশানী বলল, ”আজ কোনো পার্টি আছে বুঝি?”
সোহম মাথা নাড়ল, ”হ্যাঁ, আজ আমাদের একটা কলিগ, তুমি নাম শুনেছ মনে হয়, আত্রেয়ী বসু বলে, ওর বিয়ে। অফিস থেকে ডাইরেক্ট চলে যাব। সবাই আমাকেই গিফট কেনার দায়িত্ব দিয়েছিল।”
ঈশানী হাঁ হয়ে গেল, ”আত্রেয়ী?”
—”হ্যাঁ, তুমি চেনো নাকি?”
ঈশানী কিছু বলল না। মনের মধ্যে নাগরদোলা পাক খাচ্ছে। বিরক্তি, কৌতূহল, খটকা সব মিলেমিশে ঘূর্ণিপাকের সৃষ্টি করছে ভেতরে। কিন্তু সৌম্য যে বলেছিল……হঠাৎ একটা সাংঘাতিক ঝাঁকুনিতে সোহম টাল সামলাতে না পেরে ঈশানীর গায়ের ওপর সটান হুমড়ি খেয়ে পড়ল। বাসটা খুব জোরে ব্রেক কষেছে। ঈশানীর প্রত্যেকটা অঙ্গ ছুঁয়ে গেল সোহমের সাথে, অনেক দিন বাদে। ঈশানী প্রথমে কি বলবে ভেবে পেল না, তারপর ওর মুখ দিয়ে একটু জোরেই বেরিয়ে গেল, ”কি অসভ্যতা হচ্ছে এগুলো!”
পাশের একটা ছেলে হাঁক দিল, ”কি ব্যাপার বলুন তো দাদা, চেহারা দেখে তো ভদ্রলোক বলেই মনে হয়, মেয়েদের ঘাড়ের ওপর পড়ছেন কেন? তখন থেকে দেখে যাচ্ছি।”
আরেকজন টিপ্পনী কাটল, ”যেই দেখেছে একটা মেয়ে দাঁড়িয়ে আছে, অমনি ভিড় ঠেলে ওইখানে ছুটল, কি স্বভাব সত্যি এদের!”
”কানের গোড়ায় দু ঘা দিলেই এদের চুলকুনি বেরিয়ে যাবে।”
সব জায়গাতেই ইন্ধন জোগানো জনতার অভাব হয় না। বিনি পয়সার এন্টারটেনমেন্ট পেতে দু-একজন এগিয়ে এসে সোহমের কলার ধরল, ”এই এটাকে ধরে বাস থেকে নামিয়ে দে তো!”
ঈশানী থতমত খেয়ে গেছে, এরকম যে হবে ও ধারণাও করতে পারেনি। সোহমের মুখ অপমানে লালচে হয়ে গেছে। আরেকজন এসে চুলের মুঠি ধরে টেনে নিয়ে যাওয়ার উপক্রম করতেই সোহমের হাত থেকে গিফটটা মাটিতে পড়ে গেল। সোহম বলতে গেল, ”কি করছেন কি আপনারা! আমি কি ইচ্ছে করে গায়ে পড়েছি নাকি! আর তাছাড়া উনি আমার………” কথাটা সম্পূর্ণ করার আগেই একটা ফচকে ছেলের রদ্দায় ওর মুখটা একদিকে বেঁকে গেল।
ঈশানীর পাশে বসে থাকা এক ভদ্রমহিলা ওর মুখের দিকে তাকিয়ে বললেন, ”তুমি ভয় পেয়ো না মা, আমার সিটে এসে কিছুক্ষণ বসো, এইসব জানোয়ারদের জন্য মেয়েদের রাস্তায় বেরনোই দুষ্কর হয়ে উঠেছে।
ঈশানী হতবুদ্ধি হয়ে গিয়েছিল। সোহম ততক্ষণে বাসের মেঝেতে শুয়ে পড়েছে, কিল চড় চলছে অবিরাম। ঈশানী প্রাথমিক ঘোর কাটিয়ে চিৎকার করল, ”কি করছেন কি আপনারা? ছেড়ে দিন এক্ষুনি ওনাকে!”
কেউ কান দিল না। আরো দু-একবার ঈশানীর চিৎকারে একটা ছেলে মুখ ফেরাল, ”আজব মাইরি! আপনার সাথে অসভ্যতা করল বলে আমরা মারছি, আর আপনিই?”
ঈশানী পাগলের মতো সবাইকে ঠেলে সরাতে সরাতে চিৎকার করল, ”উনি, উ-উনি আমার স্বামী।”
সোহমের ততক্ষণে মুখ-চোখ ফুলে গেছে, কপালে গভীর কালশিটে, সেই অবস্থাতেও ঈশানীর দিকে ও তাকাল। চোখে সেই লুপ্ত হয়ে যাওয়া দৃষ্টি, যেটা বহুকাল আগে বিয়ের আগে বা বিয়ের পরে পরে ঈশানী দেখতে পেত, যদিও সেই চোখে ভালোবাসার সাথে মিশে রয়েছে এক পরম নির্ভরতার আশ্বাস।
* * * * *
ঈশানী ধীর পায়ে কোর্টের এজলাসে ঢুকল। লোকজন তেমন নেই। কিছু অত্যুৎসাহী লোকজন কোর্টের আশেপাশে ঘুরঘুর করে, মামলা শোনা তাদের নেশা, কিন্তু ডিভোর্সের মামলা আজকাল জলভাত। ও একবার চোখ তুলেই নামিয়ে নিল, সোহম বসে আছে চুপচাপ। মুখে বেশ কয়েকদিনের না কাটা দাড়ির জঙ্গল, চুল উসকো খুসকো।
প্রাথমিক ফরম্যালিটিজের পর হিয়ারিং শুরু হল। ঈশানীর সাথে ওর বাবা- মাও গেছেন। মা একবার ঈশানীর দিকে চেয়ে বললেন, ”এখনো সময় আছে, ভেবে দ্যাখ। স্বামী-স্ত্রী একসাথে থাকলে ঠোকাঠুকি লাগবেই, তোর বাবা আর আমার মধ্যে লাগেনি? শুধু স্বামী-স্ত্রীই বা কেন, মা মেয়ে, বাবা ছেলের সবার মধ্যেই লাগে। তার মানে কি ছাড়াছাড়ি করতে হবে? তাই বলে ভালোবাসাটা মিথ্যে হয়ে যায়না।”
জজসায়েব বললেন, ”আপনাদেরকে মহামান্য আদালত ছয়মাস সময় দিয়েছিল শেষ চেষ্টা করতে। সেই সময়কাল উত্তীর্ণ। আপনারা কি এখনো ডিভোর্সই চাইছেন?”
সোহম চুপ করে মাথা নামিয়ে বসে আছে। ঈশানীর উকিল এগিয়ে গেলেন, ”ইয়োর অনার, আমার মক্কেল মিসেস ঈশানী সেন………” হঠাৎ উনি চুপ করে গেলেন। ঈশানী উঠে দাঁড়িয়েছে, ”স্যার, আমাদের সময় দেওয়ার জন্য অনেক ধন্যবাদ। আমরা, আ-আমরা আবার একসাথে থাকতে চাই।”
সোহম মাথা তুলল, অবাক দৃষ্টি।
ঈশানীর চোখে জল এসে গিয়েছিল বলতে বলতে, অনেক কষ্টে নিজেকে সংবরণ করল ও। আজ ওর খুব হালকা লাগছে নিজেকে। সেদিন আত্রেয়ীর বিয়ের কথা জানতে পারার পর সব কিছু দিনের আলোর মতো ওর সামনে পরিষ্কার হয়ে গিয়েছিল। অনির্বাণ ওকে আগেই বলেছিল ও বিশ্বাস করেনি। সৌম্য মিথ্যে কথা বলে দিনের পর দিন ঈশানীর মনটা বিষিয়ে দিয়েছিল। নিজে ঈশানীকে পাওয়ার জন্য পুরো প্ল্যানমাফিক এগিয়েছে, মাঝখান থেকে ঈশানী-সোহমের সাময়িক মনোমালিন্য অনুঘটকের কাজ করেছে।
*
রাতে শুয়ে সোহম ঈশানীর পিঠে সুড়সুড়ি দিয়ে দিচ্ছিল ঠিক আগের মতো। ঈশানী মনে মনে ভাবছিল মায়ের বলা কথাগুলো, সব স্বামী-স্ত্রীর মধ্যেই ঝগড়া হয়, তাই বলে ভালোবাসা নেই এটা ভাবা ভুল, আরও বড় ভুল সেই ঝগড়ার সুযোগ কাউকে নিতে দেওয়া। ঈশানী গুটিসুটি মেরে শুয়ে শুয়ে বলল, ”আর কোনোদিনও আমরা কেউ কোনো থার্ড পার্সনকে আমাদের মধ্যে আসতে দেব না, কেমন?”
সোহম চুপিচুপি ঈশানীর কানের কাছে মুখ নিয়ে বলল, ”না। দেব। জুনিয়র সোহম আর জুনিয়র ঈশানীকে।”
বাসের লেডিস সিটে বসে থাকলেও দরজা দিয়ে উঠে বাঁদিকে এক হাত ওপরে তুলে বাসের হাতল ধরে আরেক হাতে মোবাইল খুটখাট করা সোহমকে ঠিক দেখতে পেয়েছে ঈশানী। আর দেখেই সাতসকালে মেজাজটা ওর খিঁচড়ে গেল। কোলের ওপর পড়ে থাকা ঢাউস সানগ্লাসটাকে চোখে লাগিয়ে জানলা দিয়ে দূরে তাকিয়ে রইল ও। কানে হেডফোন গোঁজা। কিছুক্ষণ বাদে নারকেলবাগান স্টপেজ আসতে ভিড়টা একটু হালকা হতেই না চাইতেও চোখটা আবার চলে গেল, হুম, সে ব্যাটাও ঈশানীকে দেখেছে, আড়ে আড়ে চাইছে এদিকে। ঈশানী মুখটা আবার গম্ভীর করে বাইরের দিকে তাকাল। ডিভোর্স হতে যাওয়া স্বামীর সঙ্গে রাস্তায় দেখা হলে কি করা উচিত সেটা ওর উকিল বলে দেয়নি।
ওদের ফাইনালি ডিভোর্সের আর মাস দুয়েক বাকি। নিয়ম অনুযায়ী ডিভোর্সের ফাইল পিটিশন করলে ছ-মাস সেপারেশনে থাকতে হয়, তারপরও কোর্টে জজের সামনে দুজনে একসাথে থাকতে নারাজ জানালে তবেই মিউচুয়ালি ডিভোর্স কমপ্লিট হয়। সেই জানুয়ারিতে কোর্টে দেখা হবার চারমাস বাদে আবার আজ দেখা হল। না চাইতেও ওর মনে হাজারো প্রশ্ন এসে উঁকি দিতে লাগল, আচ্ছা সোহম এই রাস্তায় কেন? এটা তো ঈশানীর অফিস যাবার রাস্তা, গত ছ-বছর ধরে বালি থেকে বাসে উঠে কলেজ মোড়ে নামে ও, মাঝে বিয়ের পর শুধু দু-বছর সোহমের সাথে এয়ারপোর্টের ফ্ল্যাটে থাকার সময় এয়ারপোর্ট থেকে উঠত, কিন্তু রুট একটাই। কিন্তু সোহমের তো অফিস ডালহৌসি, এদিকে কি করছে?
পরমুহূর্তেই ওর মনে পড়ল, নিশ্চয়ই সেই মেয়েটা, কি নাম বলেছিল সৌম্য, আত্রেয়ী, তার সাথে দেখা করতে যাচ্ছে, সেই মক্কেলের তো অফিস তো এদিকেই শুনেছিলো। গা’টা রাগে চিড়বিড় করে উঠল ওর, হু! আবার বেগুনি শার্টটা পড়েছে, ঈশানীই কিনে এনেছিল ওটা। চুলের অবস্থা দ্যাখো, চিরুনিও জোটেনি মনে হচ্ছে! গালটা কি একটু ভেঙে গেছে? চোখের কোলটাও বেশ বসা লাগছে। বয়েই গেছে ঈশানীর! ঈশানী হেডফোনটাকে আরও জোরে কানের মধ্যে গুঁজে অরিজিৎ সিং-এর দুনিয়ায় চলে গেল।
অফিসে পৌঁছে ব্যাগটা ডেস্কে রেখেই অনির্বাণকে ফোন লাগাল ঈশানী। অনির্বাণ ওদের দুজনেরই ইঞ্জিনিয়ারিং পড়ার সময় থেকে বন্ধু। অনির্বাণ প্রথমদিকে অনেক চেষ্টা করেছিল ওদের ঝামেলাটাকে মিটমাট করার, কিন্তু শেষে হাল ছেড়ে দিয়েছে। ঈশানীকে বুঝিয়ে কোনো লাভ হয়নি, সোহম নাকি অনুতপ্ত, বারবার অনির্বাণের কাছে ফোন করে বলে একবার যেন ঈশানী ওর ফোনটা রিসিভ করে। ওর চালাকি ঈশানী ভালোই বোঝে, একদিকে ওই আত্রেয়ীর সাথে ফষ্টিনষ্টিও করবে আবার অন্যদিকে ঈশানী, এইসব মেনে নেওয়ার বান্দা ঈশানী নয়!
অনির্বাণ বলল, ”আরে তুই জানিস না? সোহম তো সিটিএস-এ জয়েন করেছে আগের উইকে, কলেজ মোড়েই তো ওর পোস্টিং।” শুনে টুনে ঈশানী কিছুক্ষণ গুম হয়ে বসে রইল, রাগে ওর ব্রহ্মতালু জ্বলছে, এত শয়তান সোহম, ইচ্ছে করে ঠিক এই সময়ে কোম্পানি চেঞ্জ করল, এইবার সকাল বিকেল দেখা হবে। অবশ্য করবে নাই বা কেন, ওই আত্রেয়ীও তো সিটিএস-এই আছে। ভালো! রাগে দুঃখে ঈশানীর চোখে জল এসে গেল। এই ওর এতদিনের ভালোবাসার পরিণাম! অসহ্য। যেদিন ওরা দুজনেই সিদ্ধান্ত নিয়েছিল আলাদা হয়ে যাবার, সেদিনের কথা মনে পড়ছিল ওর। চার বছরের প্রেম, তারপর বিয়ে করেছিল ওরা। প্রথম প্রথম দিনগুলো স্বপ্নের মতো কাটত, সারা সপ্তাহ অফিস, উইকএন্ডে টুকটাক বেরিয়ে পড়া, তিন-চার মাস অন্তর বাইরে কোথাও ঘুরতে যাওয়া, এভাবেই কাটছিল জীবন। তারপর আস্তে আস্তে কি যে হল, ঈশানীর সবকিছুই সোহমের অসহ্য লাগতে শুরু করল। ছোটখাটো খুঁটিনাটি জিনিস নিয়ে ঝগড়া, তারপরেই তা তুলকালাম আকার ধারণ করত। কান্নাকাটি, চিৎকার চেঁচামেচি, ইগোর লড়াইয়ের মধ্যে ওদের ভালোবাসা যেন কোথায় হারিয়ে গিয়েছিল। রোজ অফিসে এসে ঈশানী মন খারাপ করে বসে থাকত।
তখন ওদের প্রোজেক্টে সবে জয়েন করেছিল সৌম্য। সোহমের সাথে দূরত্ব বাড়তে বাড়তে কখন যে ঈশানী সৌম্যর মধ্যে একটা সত্যিকারের বন্ধু খুঁজে পেয়েছিল সেটা ও বুঝতেই পারেনি। রোজ সোহমের আঘাত করে বলা কথা, ঝগড়া, তিক্ততা এইসব কিছুর দুঃখ মনের মধ্যে চেপে অফিসে সৌম্যর সাথে কথা বলে টাটকা বাতাস পেতে চাইত ও। সৌম্য ধৈর্য নিয়ে ওকে বোঝাতে মন খারাপ না করতে, মানিয়ে নিতে। সৌম্যই বলেছিল ওকে আত্রেয়ীর কথা। সৌম্যর পুরনো অফিসে আত্রেয়ী কাজ করে, সেখান থেকেই জানতে পেরেছে সোহমের সাথে আত্রেয়ীর ঘনিষ্ঠতার কথা। তবু ঈশানী মুখ ফুটে কিছু বলেনি সোহমকে। কিন্তু শেষে একদিন যখন সোহম রাত করে বাড়ি ফিরে ঝগড়ার সময় তেতো মুখে বলল ঈশানীর কিছুই নাকি ওর ভালো লাগে না, ঘেন্না লাগে ওর মুখটা দেখে, সেদিন ঈশানী আর সহ্য করতে পারেনি। পরেরদিন ভোর হতে না হতেই ব্যাগ গুছিয়ে চলে বেরিয়ে এসেছিল ওদের দু-কামরার ছোট্ট সংসারটা থেকে। না, বাবার কাছেও যায়নি, ও কারুর সহানুভূতির পাত্রী হতে চায় না, সোজা এসে উঠেছিল ডানলপের একটা লেডিজ হস্টেলে। বাবামা অনেক বুঝিয়েছিল, বন্ধুরাও। কিন্তু ও কারুর কথা শোনেনি। দুজন মানুষ জন্তুর মতো একসাথে থাকার চেয়ে ভালোভাবে ভদ্রভাবে আলাদা থাকা অনেক ভালো। তার দিন পনেরো বাদে উকিলের নোটিশ পাঠিয়েছিল সোহমকে।
এমন তন্ময় হয়ে ও ভাবছিল, কখন সৌম্য এসে ডাকছিল বুঝতেই পারেনি ঈশানী। সৌম্য যে ওকে পছন্দ করে সেটা ঈশানী ভালোমতোই জানে, কিন্তু এত তাড়াতাড়ি আর কিছু ভাবতে চায় না ও। সোজা হয়ে বসে মনটাকে শক্ত করল ঈশানী, রাস্তা সবার, যেকেউ সেখান দিয়ে যেতে পারে, তাতে ঈশানীর কিছুই যায় আসে না। বাসে সোহমের সাথে দেখা হলে কিছুই যায় আসবে না ওর, কত অপরিচিত লোকই তো প্রতিদিন ঈশানীর সাথে বাসে আসে, যায়, সোহমও তেমনই কেউ। পাত্তাই দেবে না ও।
*
কিন্তু মানুষ যা ভাবে তা হয় না। এরপর থেকে প্রায়ই দুজনের দেখা হতে লাগলো। কখনো বাসে, কখনো লাঞ্চ টাইমে রাস্তায়। প্রথম প্রথম ঈশানী দেখতে পেলেই উল্টো দিকে তাকাত বা অন্য দিক দিয়ে চলে যেত। কিন্তু একদিন ফেরার সময় বাসে খুব ভিড় ছিল, আইপিএল-এর ম্যাচ চলছে, বাসে তিলধারণের জায়গা নেই। ঈশানী কোনোমতে উঠে একটা লেডিজ সিট পেয়েছিল। একটু বাদে ওর সামনে এসে সোহম দাঁড়াল। প্রথমে কিছুক্ষণ চুপচাপ দুজনেই, বাসটা খুব জোরে চলতে চলতে বারবার ব্রেক কষছিল, সোহমই প্রথম কথা বলল, ”ব্যাগটা একটু ধরবে?”
ঈশানী কয়েক মুহূর্ত ইতস্তত করে ব্যাগটা নিয়ে কোলের ওপর রেখে আবার বাইরের দিকে তাকাল। মিনিট পনেরো দুজনেই চুপ, বাইরে জোর বৃষ্টি নেমেছে, তার ছাঁটে ঈশানী ভিজে যাচ্ছিল, সেটা দেখে সোহম ঝুঁকে এসে জানলার কাচটা নামিয়ে দিলো, মৃদু স্বরে বলল, ”কেমন আছ?”
—-”ভালো।”
সেদিন আর কোনো কথা হল না, এয়ারপোর্ট আসতে চাপা গলায় থ্যাঙ্কস বলে সোহম নেমে গেল।
এর পরেরদিন বাসে উঠে চোখাচোখি হতে সোহম হাসল, ঈশানীও হাসিটা ফিরিয়ে দিল। সোহম দাঁড়িয়ে দাঁড়িয়েই পকেট থেকে একটা পাঁচ টাকার কেক বের করে খাচ্ছিল। ঈশানীর দিকে বাড়িয়ে বলল, ”খাবে?”
ঈশানী দু-দিকে মাথা নাড়ল। কিছুক্ষণ চুপ থেকে অন্যদিকে তাকিয়েই বলল, ”লক্ষ্মীমাসি কি আসেনি আজ?”
—”ছাড়িয়ে দিয়েছি। একা মানুষ, অসুবিধা হয় না। আমার ফেরার কোনো ঠিক নেই, বুড়ো মানুষ আর কত দেরি করে আসবে।”
—”ও। তাহলে…খাওয়াদাওয়া?”
—”লাঞ্চটা অফিসেই সারি। আর রাতের খাওয়াটা হোটেলে। আর মাঝে মাঝে এই কেক, পিৎজা দিয়েই চালিয়ে দিই।”
ঈশানী ঠোঁটটা কামড়াল। লক্ষ্মীমাসি রান্না করতে আসবে বলে ও রোজ ছুটতে ছুটতে অফিস থেকে সন্ধের মধ্যে বাড়ি ফিরত। সোহমের বাড়াবাড়ি লেভেলের জন্ডিস হবার পর থেকে ঈশানী ওকে কিচ্ছু খেতে দিত না বাইরে। এদিকে কোর্টে দাঁড়িয়ে সোহম বলেছিল ঈশানীর নাকি সংসারের দিকে কোনো মন-ই নেই। তাহলে ঈশানী জীবন থেকে চলে যেতে এইরকম দশা কেন! সেপারেশনটা হয়ে গেলে ওই আত্রেয়ীকে বিয়ে করে নিয়ে এলেই ল্যাঠা চোকে! ঈশানীও খবর রাখবে, রোজ কত বিরিয়ানি, মণ্ডা-মিঠাই বানিয়ে খাওয়ায় মেয়েটা সোহমকে!
অফিসে গিয়ে সৌম্যকে ব্যাপারটা বলল ঈশানী। সৌম্য তাচ্ছিল্যভরে বলল, ”ওসব তোমাকে গিল্টি ফিল করাবার জন্য।”
ঈশানীও মাথা নাড়ল সম্মতির ভঙ্গিতে। ঠিকই বলেছে সৌম্য, যে ঈশানীকে ঘেন্না করে, এত ভালোবাসার পর যে কোর্টে অমন মিথ্যে কথা বলতে পারে, সে সব কিছুই পারে!
*
সেদিন বাসে মারাত্মক ভিড় ছিল। ঈশানী জায়গা পায়নি, এক কোণে দাঁড়িয়ে ছিল কোনোমতে। ভিড় বাসে মেয়েদের দাঁড়িয়ে থাকা যে কি দুঃসহ ব্যাপার সেটা যারা রোজ ডেলি প্যাসেঞ্জারি করে তাদের থেকে ভালো কেউ জানে না। একদিকে ব্যাগটাকে দিয়ে শরীরকে অবাঞ্ছিত স্পর্শ থেকে আড়াল করার প্রাণপণ চেষ্টা, অন্যদিকে বাসের হঠাৎ ব্রেক কষা, বা ঝাঁকুনিতে টাল সামলানো। এয়ারপোর্ট আসতে সোহম এখন উঠে প্রথমে লেডিজ সিটের দিকে ওকে খোঁজে, দেখতে পেলে সামনে এসে দাঁড়ায়। কিন্তু আজ তো ওকে সিটে দেখতে পাবে না। তাতে অবশ্য ঈশানীর কিছুই যায়-আসে না। রাস্তায় দেখা, ওই সৌজন্যমূলক যেটুকু কথা না বললে নয় আর কি! মনের দিক থেকে ঈশানী যথেষ্ট দৃঢ়, বাড়ি ছেড়ে চলে আসার পর সোহমের হাজার মেসেজ, ইমেইল, হোয়াটসআপেও ও সাড়া দেয়নি। হঠাৎ ঈশানী দেখতে পেলো, ভিড় ঠেলে সোহম ওর দিকে এগিয়ে আসছে, হাতে একটা বড় গিফটের বাক্স। লোকজন সাইড দিচ্ছে না, উল্টে কড়া কথা শোনাচ্ছে ভিড় ঠেলে এগোবার জন্য। কোনোদিকে ভ্রূক্ষেপ না করে সোহম ঠেলেঠুলে কাছে এসে যুদ্ধজয়ের হাসি হাসল। বেশ দামি একটা শার্ট পড়েছে, এটা প্রথম জামাইষষ্ঠীতে ঈশানীর বাবামা দিয়েছিলেন।
বাসের একটা রডে হেলান দিয়ে খুব ব্যালান্স করে ঈশানী দাঁড়িয়েছিল, মুখোমুখি সোহম। কোনো কথা খুঁজে না পেয়ে ঈশানী বলল, ”আজ কোনো পার্টি আছে বুঝি?”
সোহম মাথা নাড়ল, ”হ্যাঁ, আজ আমাদের একটা কলিগ, তুমি নাম শুনেছ মনে হয়, আত্রেয়ী বসু বলে, ওর বিয়ে। অফিস থেকে ডাইরেক্ট চলে যাব। সবাই আমাকেই গিফট কেনার দায়িত্ব দিয়েছিল।”
ঈশানী হাঁ হয়ে গেল, ”আত্রেয়ী?”
—”হ্যাঁ, তুমি চেনো নাকি?”
ঈশানী কিছু বলল না। মনের মধ্যে নাগরদোলা পাক খাচ্ছে। বিরক্তি, কৌতূহল, খটকা সব মিলেমিশে ঘূর্ণিপাকের সৃষ্টি করছে ভেতরে। কিন্তু সৌম্য যে বলেছিল……হঠাৎ একটা সাংঘাতিক ঝাঁকুনিতে সোহম টাল সামলাতে না পেরে ঈশানীর গায়ের ওপর সটান হুমড়ি খেয়ে পড়ল। বাসটা খুব জোরে ব্রেক কষেছে। ঈশানীর প্রত্যেকটা অঙ্গ ছুঁয়ে গেল সোহমের সাথে, অনেক দিন বাদে। ঈশানী প্রথমে কি বলবে ভেবে পেল না, তারপর ওর মুখ দিয়ে একটু জোরেই বেরিয়ে গেল, ”কি অসভ্যতা হচ্ছে এগুলো!”
পাশের একটা ছেলে হাঁক দিল, ”কি ব্যাপার বলুন তো দাদা, চেহারা দেখে তো ভদ্রলোক বলেই মনে হয়, মেয়েদের ঘাড়ের ওপর পড়ছেন কেন? তখন থেকে দেখে যাচ্ছি।”
আরেকজন টিপ্পনী কাটল, ”যেই দেখেছে একটা মেয়ে দাঁড়িয়ে আছে, অমনি ভিড় ঠেলে ওইখানে ছুটল, কি স্বভাব সত্যি এদের!”
”কানের গোড়ায় দু ঘা দিলেই এদের চুলকুনি বেরিয়ে যাবে।”
সব জায়গাতেই ইন্ধন জোগানো জনতার অভাব হয় না। বিনি পয়সার এন্টারটেনমেন্ট পেতে দু-একজন এগিয়ে এসে সোহমের কলার ধরল, ”এই এটাকে ধরে বাস থেকে নামিয়ে দে তো!”
ঈশানী থতমত খেয়ে গেছে, এরকম যে হবে ও ধারণাও করতে পারেনি। সোহমের মুখ অপমানে লালচে হয়ে গেছে। আরেকজন এসে চুলের মুঠি ধরে টেনে নিয়ে যাওয়ার উপক্রম করতেই সোহমের হাত থেকে গিফটটা মাটিতে পড়ে গেল। সোহম বলতে গেল, ”কি করছেন কি আপনারা! আমি কি ইচ্ছে করে গায়ে পড়েছি নাকি! আর তাছাড়া উনি আমার………” কথাটা সম্পূর্ণ করার আগেই একটা ফচকে ছেলের রদ্দায় ওর মুখটা একদিকে বেঁকে গেল।
ঈশানীর পাশে বসে থাকা এক ভদ্রমহিলা ওর মুখের দিকে তাকিয়ে বললেন, ”তুমি ভয় পেয়ো না মা, আমার সিটে এসে কিছুক্ষণ বসো, এইসব জানোয়ারদের জন্য মেয়েদের রাস্তায় বেরনোই দুষ্কর হয়ে উঠেছে।
ঈশানী হতবুদ্ধি হয়ে গিয়েছিল। সোহম ততক্ষণে বাসের মেঝেতে শুয়ে পড়েছে, কিল চড় চলছে অবিরাম। ঈশানী প্রাথমিক ঘোর কাটিয়ে চিৎকার করল, ”কি করছেন কি আপনারা? ছেড়ে দিন এক্ষুনি ওনাকে!”
কেউ কান দিল না। আরো দু-একবার ঈশানীর চিৎকারে একটা ছেলে মুখ ফেরাল, ”আজব মাইরি! আপনার সাথে অসভ্যতা করল বলে আমরা মারছি, আর আপনিই?”
ঈশানী পাগলের মতো সবাইকে ঠেলে সরাতে সরাতে চিৎকার করল, ”উনি, উ-উনি আমার স্বামী।”
সোহমের ততক্ষণে মুখ-চোখ ফুলে গেছে, কপালে গভীর কালশিটে, সেই অবস্থাতেও ঈশানীর দিকে ও তাকাল। চোখে সেই লুপ্ত হয়ে যাওয়া দৃষ্টি, যেটা বহুকাল আগে বিয়ের আগে বা বিয়ের পরে পরে ঈশানী দেখতে পেত, যদিও সেই চোখে ভালোবাসার সাথে মিশে রয়েছে এক পরম নির্ভরতার আশ্বাস।
* * * * *
ঈশানী ধীর পায়ে কোর্টের এজলাসে ঢুকল। লোকজন তেমন নেই। কিছু অত্যুৎসাহী লোকজন কোর্টের আশেপাশে ঘুরঘুর করে, মামলা শোনা তাদের নেশা, কিন্তু ডিভোর্সের মামলা আজকাল জলভাত। ও একবার চোখ তুলেই নামিয়ে নিল, সোহম বসে আছে চুপচাপ। মুখে বেশ কয়েকদিনের না কাটা দাড়ির জঙ্গল, চুল উসকো খুসকো।
প্রাথমিক ফরম্যালিটিজের পর হিয়ারিং শুরু হল। ঈশানীর সাথে ওর বাবা- মাও গেছেন। মা একবার ঈশানীর দিকে চেয়ে বললেন, ”এখনো সময় আছে, ভেবে দ্যাখ। স্বামী-স্ত্রী একসাথে থাকলে ঠোকাঠুকি লাগবেই, তোর বাবা আর আমার মধ্যে লাগেনি? শুধু স্বামী-স্ত্রীই বা কেন, মা মেয়ে, বাবা ছেলের সবার মধ্যেই লাগে। তার মানে কি ছাড়াছাড়ি করতে হবে? তাই বলে ভালোবাসাটা মিথ্যে হয়ে যায়না।”
জজসায়েব বললেন, ”আপনাদেরকে মহামান্য আদালত ছয়মাস সময় দিয়েছিল শেষ চেষ্টা করতে। সেই সময়কাল উত্তীর্ণ। আপনারা কি এখনো ডিভোর্সই চাইছেন?”
সোহম চুপ করে মাথা নামিয়ে বসে আছে। ঈশানীর উকিল এগিয়ে গেলেন, ”ইয়োর অনার, আমার মক্কেল মিসেস ঈশানী সেন………” হঠাৎ উনি চুপ করে গেলেন। ঈশানী উঠে দাঁড়িয়েছে, ”স্যার, আমাদের সময় দেওয়ার জন্য অনেক ধন্যবাদ। আমরা, আ-আমরা আবার একসাথে থাকতে চাই।”
সোহম মাথা তুলল, অবাক দৃষ্টি।
ঈশানীর চোখে জল এসে গিয়েছিল বলতে বলতে, অনেক কষ্টে নিজেকে সংবরণ করল ও। আজ ওর খুব হালকা লাগছে নিজেকে। সেদিন আত্রেয়ীর বিয়ের কথা জানতে পারার পর সব কিছু দিনের আলোর মতো ওর সামনে পরিষ্কার হয়ে গিয়েছিল। অনির্বাণ ওকে আগেই বলেছিল ও বিশ্বাস করেনি। সৌম্য মিথ্যে কথা বলে দিনের পর দিন ঈশানীর মনটা বিষিয়ে দিয়েছিল। নিজে ঈশানীকে পাওয়ার জন্য পুরো প্ল্যানমাফিক এগিয়েছে, মাঝখান থেকে ঈশানী-সোহমের সাময়িক মনোমালিন্য অনুঘটকের কাজ করেছে।
*
রাতে শুয়ে সোহম ঈশানীর পিঠে সুড়সুড়ি দিয়ে দিচ্ছিল ঠিক আগের মতো। ঈশানী মনে মনে ভাবছিল মায়ের বলা কথাগুলো, সব স্বামী-স্ত্রীর মধ্যেই ঝগড়া হয়, তাই বলে ভালোবাসা নেই এটা ভাবা ভুল, আরও বড় ভুল সেই ঝগড়ার সুযোগ কাউকে নিতে দেওয়া। ঈশানী গুটিসুটি মেরে শুয়ে শুয়ে বলল, ”আর কোনোদিনও আমরা কেউ কোনো থার্ড পার্সনকে আমাদের মধ্যে আসতে দেব না, কেমন?”
সোহম চুপিচুপি ঈশানীর কানের কাছে মুখ নিয়ে বলল, ”না। দেব। জুনিয়র সোহম আর জুনিয়র ঈশানীকে।”
ভেবেছিল এই কাকভোরে ট্রেনে উঠছে, রীতিমতো হাত-পা ছড়িয়ে আরাম করে যেতে পারবে, কিন্তু নিজের এমন ভুল ধারণায় নিজেই অবাক হয়ে গেল সুমিতা। এই ভোর সাড়ে পাঁচটার ট্রেনেও বনগাঁ লোকালের লেডিজে আজ বেশ ভিড়, প্রতিটা সিটেই চারজন ঠেসাঠেসি করে বসে। তার ওপর আজ মহালয়া,কয়েকজনের মোবাইলে বেশ উচ্চৈঃস্বরে বীরেন্দ্রকৃষ্ণ ভদ্রের উদাত্ত গলায় মহালয়া বাজছে, কিছু বয়স্ক মহিলা মাথা দুলিয়ে পুরনোর জয়গান করছেন। সুমিতা মাথা ঘুরিয়ে জানলা দিয়ে বাইরে তাকাল, কাশ ফুলের ঝোপ মাথা নাড়ছে, নীল সাদা শরতের প্রকৃতি ভেদ করে ট্রেন ছুটে চলেছে। নিজের করমচা-র মতো ফুলে থাকা চোখ দুটো কচলে নিয়ে নিজের মনেই ও আফসোস করল, এহ, আজ যে মহালয়া, নানাকাজের ডামাডোলে ওর একেবারে মনে ছিল না। কেউ মনেও করিয়ে দেয়নি। বিদ্যুৎচমকের মতো বাইশ বছর আগের মহালয়ার দিনটা ওর মনে পড়ে গেল।
ঠিক বাইশ বছর আগে মহালয়ার দিন ফোঁটা জন্মেছিল। এত ছোট্ট হয়েছিল, মাত্র পৌনে দু-কেজি ওজন, তাই ফোঁটা। নামটা শঙ্করের দেওয়া। বড় বড় বাদামি চোখ, মাথায় থোকা থোকা কোঁকড়া চুল। সুমিতা নিজের ইতিহাস প্রেম বজায় রাখতে, কলহনের সেই বিখ্যাত পুঁথির নামে নাম মিলিয়ে প্রথমে একরত্তি মেয়ের নাম রেখেছিল রাজতরঙ্গিনী। কিন্তু শঙ্কর নাকচ করে দিয়েছিল, বলেছিল মহালয়ার দিন জন্মেছে, ও তো মা দুর্গারই অংশ, ওর নাম হবে বিশ্বরূপা। ফোঁটা জন্মানোর পর সুমিতার সামান্য কিছু কমপ্লিকেশন হয়েছিল, ডাক্তার আরো কয়েকদিন অবজারভেশনে রাখতে চেয়েছিলেন, কিন্তু শঙ্করের কিছুতেই আর তর সইছিল না, বাড়িতে একা একা হাঁপিয়ে উঠেছিল, রীতিমতো তর্কাতর্কি করে বউ মেয়েকে বাড়ি নিয়ে গিয়েছিল।
তারপর থেকে তারিখ ধরে ফোঁটার জন্মদিন সুমিতা পালন করত না, বলত এমন শুভ দিনে জন্মেছে মেয়েটা, মহালয়ার দিনই ওর জন্মতিথি। তাই তারপর থেকে প্রতি বছর মহালয়ার দিন ফোঁটার জন্মদিন পালন হত। চার বছর আগে অবধিও হয়েছে, ফোঁটার বন্ধুরা আসত, আর আসত কিছু বন্ধুবান্ধব। শঙ্কর আর সুমিতা অতদিন আগে বাড়ির অমতে বিয়ে করেছিল, কোনো পক্ষই ওদের মেনে নেয়নি, তাই মেয়েটা ছোট থেকে দাদু-ঠাকুমার আদর পায়নি বলে একটু বেশিই যত্নে রাখত ওরা। কোনোদিনও মেয়েকে কিছুর অভাব বোধ করতে দেয়নি। তবে ফোঁটাও ছোট থেকেই পড়াশুনোয় দারুণ শার্প ছিল, সঙ্গে তুখোড় বুদ্ধি, শঙ্করের তো মেয়েকে নিয়ে গর্বের শেষ ছিল না। জয়েন্টে যখন সারা রাজ্যে চল্লিশ র‌্যাঙ্ক করল, সারা পাড়ায় মিষ্টি খাইয়েছিল দেদার। শাড়ির নেতিয়ে পড়া আঁচল দিয়ে মুখটা মুছে সুমিতা নিজের মনেই নিজেকে প্রশ্ন করলো, ফোঁটা ওদের বাপ-মা হিসেবে তো কম গর্বিত করেনি, ছোট্ট থেকে স্কুলের প্রাইজ ডিস্ট্রিবিউশন অনুষ্ঠানে বুক ফুলিয়ে যেত ওরা দুজন। কিন্তু আজ আর সেই আনন্দগুলো কিছু মনে পড়ে না কেন, মনে হয় যেন গতজন্মের কথা? আর বিনিময়ে ওরা কি দিতে পেরেছে মেয়েকে?
পাশের বউটা কখন ঢুলতে ঢুলতে একদম ওর ঘাড়ে ঘুমিয়ে পড়েছে সুমিতা খেয়াল করেনি। ভারটা অসহ্য বোধ হতে সাবধানে বউটার মাথাটা আবার তুলে দিয়ে নড়েচড়ে বসল। এর মধ্যে শঙ্কর বারদুয়েক ফোন করেছে, ওরা সকাল সাড়ে ন-টায় নামবে। শিয়ালদা স্টেশনে নেমে চটজলদি একটা ট্যাক্সি করতে হবে সুমিতাকে, নাহলে ঠিক সময় পৌঁছতে পারবে না আর শঙ্কর ব্যতিব্যস্ত করে তুলবে। ঘড়ির কাঁটায় কাঁটায় চলা এখন শঙ্করের একটা বাতিক হয়ে দাঁড়িয়েছে, অনেকে আড়ালে টিপ্পনীও কাটে। কিন্তু শঙ্কর পাত্তা দেয় না। আগে ওর লেটলতিফ বলে দুর্নাম ছিল। অফিস থেকে শুরু করে কোন নিমন্ত্রণবাড়ি, সব জায়গাতেই অন্তত আধ ঘণ্টা লেট হওয়াটাই ছিল ওর ট্রেডমার্ক। সুমিতা একটা চাপা নিশ্বাস ফেলল। সেদিনটা যদি শঙ্কর দশ মিনিটও আগে পৌঁছত ফোঁটাকে আনতে, ওদের তিনজনের জীবনটাই হয়তো এভাবে আমূল বদলে যেত না।
সুমিতা সঙ্গের ঝোলা থেকে একটা শুকনো পাউরুটি বের করে চিবোতে লাগল। আগে ও কত শৌখিন ছিল, এরকম অবিন্যস্ত শাড়ি, আলুথালু চুল, ট্রেনে বসে শুকনো রুটি চিবোনোর কথা ভাবতেই পারত না। ফিটফাট হয়ে স্কুল যেত সবসময়। পরিস্থিতি মানুষকে কতটা বদলে দেয়! যে ফোঁটা যাদবপুরে ইঞ্জিনিয়ারিং-এ চান্স পেয়ে একটু একটু সাজগোজ শিখছিল, কলেজ যাওয়ার আগে বড় বড় চোখদুটোয় আলগা কাজল দিত, সে-ই এখন চোখের গর্তের ওপর সেলাই করা চামড়ার ওপর সারাদিন হাত বুলোয়, জড়িয়ে যাওয়া বিকৃত গলা দিয়ে কান্না বেরিয়ে আসে, মনে করতে চায় নিজের এজীবনের মতো হারিয়ে যাওয়া সুন্দর দৃষ্টিটাকে!
পাশের বউটা আবার ঢুলে পড়েছে। সুমিতা আর সরাল না, হয়তো ওর থেকেও বউটার খারাপ অবস্থা। নিজের ঘাড়টাকে ভালো করে পেতে দিয়ে বউটার ঘুমের সুবিধা করে দিল ও। আগে কোথাও যখন ট্রেনে করে যেত, ফোঁটা ঠিক এইভাবে ওর কাঁধে মাথা রেখে ঘুমত, আর ওর কোঁকড়া চুলে বিলি কেটে দিত সুমিতা। নিজের অজান্তেই বহুদিন বাদে চোখের কোণে দু-ফোঁটা জল চিকচিক করে উঠল ওর, এমনিতে চোখে জলটল আর আসে না, অনেক হয়ে গেল। হাসপাতালে কাটানো অনেক বিনিদ্র রাত, অনেক নিষ্ঠুর পুলিশি জেরা, অনেক কান্না, অনেক সান্ত্বনা হয়েছে, সময় এখন সবকিছুকেই অভ্যেস বানিয়ে দিয়েছে। মা হওয়ার যত আনন্দ ও পেয়েছে, এই সাড়ে তিন বছরে ভগবান যেন সব কিছু কড়ায়গন্ডায় পুষিয়ে দিয়েছেন।
ব্যাগে ফোন বেজে উঠতে নিজেকে সামলে নিয়ে বউটার ঘুম যাতে না ভেঙে যায় সেইরকম সাবধান ভাবে ফোনটা ধরল সুমিতা। শঙ্করের বাবা, সুমিতার শ্বশুরমশাই। সুমিতার ট্রেন কখন ঢুকবে জিজ্ঞেস করলেন। ফোনটা ব্যাগে ঢুকিয়ে রাখতে রাখতে সুমিতার মনে হল, ওদের অমতে বিয়ে, ফোঁটার জন্ম যে রাগকে গলাতে পারেনি, সাড়ে তিন বছর আগের সেই ঘটনায় সকলের সব রাগ অভিমান মুছে গিয়ে মিলেমিশে যেন একাকার হয়ে গেছে।
মাঝে মাঝে যখন ও একা থাকে, পুরো ঘটনাটার ঘুঁটি নতুন করে সাজায়, এদিক-ওদিক পালটে দ্যাখে। নিজেই নিজেকে প্রশ্ন করে, ফোঁটার এই পরিণতির পেছনে কি ওরও হাত নেই? ফোঁটা ছোট থেকে ওদের কত গর্বিত করেছে, আর বিনিময়ে ওর এই পরিণতিতে কি করেছে সুমিতা মা হিসেবে? সুমিতা বরাবরই ডাকাবুকো, বরং শঙ্কর অনেক শান্ত, গোবেচারা। ছোট থেকে সুমিতা নিজেই শিখিয়েছিল মেয়েকে প্রতিবাদী হতে, অন্যায়ের বিরুদ্ধে রুখে দাঁড়াতে। তা না হলে কোথাকার কোন মেয়ের সাথে রাস্তায় কারা অসভ্যতা করছে, সে তো কত লোকই দেখে পাশ কাটিয়ে চলে যায়, ওর মেয়েটা পারল না কেন? একা রুখে দাঁড়িয়ে মেয়েটাকে বাঁচাতে গিয়েছিল ফোঁটা। সেদিন বাড়ি ফিরে ফোঁটার বলা কথাগুলো আজও কানে বাজে সুমিতার। ওর আহত গলা থেকে কষ্ট যেন চুইয়ে পড়ছিল, ”কেউ এগিয়ে এল না মা, জানো! সবাই আড়চোখে দেখে চলে যাচ্ছিল। আমি যখন দলের পাণ্ডাটাকে চড় মারলাম, তখনও কেউ এলো না! এরকম কেন হয়ে যাচ্ছে মানুষ, মা?”
সেদিনের মতো ছেলেগুলো চলে গিয়েছিল। কিন্তু এলাকার বড়োলোকের ছেলে, ভরদুপুরে নিজেদের কৃতকর্মের জন্য একটা বাচ্চা মেয়ের কাছ থেকে থাপ্পড় তারা হজম করতে পারেনি। ঠিক এক সপ্তাহ বাদে সেই থাপ্পড়ের প্রতিশোধ ওরা নিয়েছিল, এক বোতল অ্যাসিডের বিনিময়ে!
এই তিন বছরে অন্তত একশবার সুমিতা নিজের গায়ে অ্যাসিড ফেলে দেখতে চেয়েছে মুহূর্তে চামড়া গুটিয়ে যাওয়ার কতটা দুঃসহ যন্ত্রণা তার ফুলের মতো মেয়েটাকে পেতে হয়েছে, মুহূর্তের মধ্যে চোখের নালি দিয়ে অসংখ্য শিরায় উপশিরায় পৌঁছে যাওয়া তীব্র দহনের স্বাদ পেতে চেয়েছে, পারেনি। আর অন্যরা? সেদিনের ফোঁটার সেই পাশবিক চিৎকার, কান্নায় রাস্তার যে লোকগুলো একবারের জন্যও এগিয়ে আসেনি, পরে পুলিশি সাক্ষীর জন্যও তাদের কাউকে খুঁজে পাওয়া যায়নি। একদিকে শঙ্কর মেয়েকে নিয়ে হাসপাতালে পড়ে থেকেছে আর অন্যদিকে বাবাকে নিয়ে সুমিতা হত্যে দিয়েছে এক উকিল থেকে আরেক উকিলের চেম্বারে, যদি সেই ছেলেগুলোর, বিশেষত যে অ্যাসিড ছুড়েছিল, তার যাতে চরম শাস্তি হয়। চরম শাস্তি তো দূর, এই সাড়ে তিন বছরে জলের মতো টাকা খরচ ছাড়া কিছুই হয়নি। সে এলাকার এক বড় প্রোমোটারের ছেলে, উঠতি মস্তান, দিনে দুবেলা অবলীলায় বনগাঁ স্টেশনের পাশে বসে আড্ডা মারে, এদিকে পুলিশ নাকি ওকে খুঁজে পাচ্ছে না। আর ওর মেয়েটা দুমড়েমমুচড়ে হসপিটালের বেডে শুয়ে থাকে। কষ্টে রাগে গলার কাছটা আবার দলা পাকিয়ে যায় সুমিতার।
সুমিতা চুপচাপ জ্বরের রুগির মতো নিজের অজান্তেই কাঁপছিল। যখনই ও মানসচক্ষে পুরো ঘটনাটা দেখতে চেষ্টা করে, এটাই হয়। আশপাশ থেকে লোকজনের হৈ-হট্টগোলে ওর হুঁশ ফিরল। ট্রেন শিয়ালদা ঢুকে গেছে। ক্লান্ত শরীরটাকে টেনেহিঁচড়ে ও ট্রেন থেকে নামাল। স্টেশন থেকে বেরিয়ে একটা ট্যাক্সি ধরে আবার নিজের শরীরটাকে ট্যাক্সির ছেঁড়া সিটে এলিয়ে দিল ও। এই জীবনযুদ্ধ থামবার নয়!
বাবা-মা হওয়ার যে কতটা কষ্ট, সেটা একমাত্র বাবা-মা হয়েই টের পাওয়া যায়, ও ভাবল। আর সাফল্য, আনন্দের থেকেও যন্ত্রণাই রেশ ফ্যালে বেশি। মাসের পর মাস যখন ফোঁটা হসপিট্যালে ভর্তি, ডাক্তাররা যখন ওর আঠেরো বছরের শরীরটাকে নিত্যদিনের কাটাছেঁড়ার গিনিপিগ বানিয়ে ফেলেছেন, শুধু চোখেরই অপারেশন হয়েছে উনিশটা, অন্যদিকে পুলিশের জেরায় শঙ্কর আর সুমিতা জেরবার, রোজ থানায় যেতে হচ্ছে, তখন ফোঁটার জয়েন্টের চল্লিশ র‌্যাঙ্কটা একদম ফিকে হয়ে গিয়েছিল। যেদিন ফোঁটার চোখের ব্যান্ডেজ খোলা হল, দুটো সুন্দর চোখের জায়গায় দুটো চামড়ার কোটর দেখে আতঙ্কে কষ্টে শঙ্কর আর সুমিতা চিৎকার করে উঠেছিল, তবু প্রাণপণে সংযত করেছিল নিজেদের, যাতে ফোঁটা কিছু বুঝতে না পারে।
এয়ারপোর্টে ঢোকার আগে একটা পুজোর মণ্ডপের সামনে বিশাল জ্যাম, মাইকে গান বাজছে উদ্দাম। পুজোর জন্য আর আলাদা করে কোনো অনুভূতি হয় না ওদের আর! বরং এই জ্যাম, ট্রেনে বাসে ভিড়ের জন্য মনে হয় এই দিনগুলো গেলেই বাঁচা যায়!
ট্যাক্সি থেকে নেমে প্রথমে ও ভাবল শঙ্করকে একটা ফোন করবে, তারপর সামনে একটা জটলা দেখে এগিয়ে গেল। হুম, ও যা ভেবেছে তাই। শঙ্কর আর পাশে হুইল চেয়ারে ফোঁটা। এখনো কোনোরকমে হাঁটতে পারলেও বাইরে কোথাও গেলে হুইল চেয়ারেই যায় ওর সেদিনের সেই খলবলে মেয়েটা। আশপাশে দশ-বারো জন মানুষের ভিড়। দূর থেকে তাকিয়ে দেখতে দেখতে সুমিতার চোখ জলে ভরে উঠল। ফোঁটা আবারও ওদের গর্বিত করল। ওর এইটুকু জীবনে এমন ঘটনা ঘটার পরেও মেয়েটা আবার উঠে দাঁড়িয়েছে, প্রাণপণে আশপাশের খড়কুটোগুলো আঁকড়ে ধরে বাঁচার চেষ্টা করছে আপ্রাণ। ওর বন্ধুরাও সাহায্য করেছে নিরলস। জুগিয়েছে মনোবল। সেই মনের জোরেই বছরখানেক আগে হসপিটাল থেকে ছাড়া পেয়ে বন্ধুদের নিয়ে ফোঁটা একটা মোবাইল অ্যাপ বানিয়েছিল, যেটা শুধু বিপদে পড়লে জিপিএস লোকেশনই অটোমেটিক্যালি ফরোয়ার্ড করে দেবে না, সেই লোকেশনের সবচেয়ে কাছের পুলিশ স্টেশনে নিজের লোকেশন জানিয়ে মেসেজও যাবে আর ভিডিও রেকর্ডারটাও অন হয়ে যাবে ফোনের। সেইজন্যই দিল্লিতে রাষ্ট্রপতির কাছ থেকে পুরস্কার নিতে গিয়েছিল বাবা মেয়ে মিলে। ইনফরমেশন অ্যান্ড ব্রডকাস্টিং মিনিস্ট্রির তরফ থেকে মন্ত্রী নাকি কাল ঘোষণা করেছেন, ২০১৮ সালের মধ্যে সমস্ত ফোনে এই অ্যাপটাকে বিল্ট ইন করে দেওয়া হবে যাতে আর কোন ফোঁটার সাথে এরকম না হয়। কাগজে কাগজে হইচই হচ্ছে ফোঁটাকে নিয়ে, সবাই সাধুবাদ জানাচ্ছে, কুর্নিশ করছে সুমিতার সেদিনের সেই ছোট্ট দুর্গার এমন মনের জোরকে।
ওই তো, দূর থেকে ও স্পষ্ট দেখতে পাচ্ছে কালো চশমার আড়ালে চিরকালের জন্য হারিয়ে যাওয়া চামড়ার আড়ালে ঢেকে যাওয়া ফোঁটার সেই উজ্জ্বল চোখদুটো, যা দিয়ে ও একদিন অনেক বড় হওয়ার স্বপ্ন দেখত। ওর সেলাই করে ঠোঁটের আকৃতি দেওয়া কৃত্রিম মুখগহ্বরটাও চোখে পড়ে সুমিতার, যা দিয়ে অসংখ্য ডিবেট, ক্যুইজে প্রতিপক্ষকে অবলীলায় যুক্তিতে হারিয়ে দিত ফোঁটা।
সুমিতা অল্প এগোয়। সাংবাদিকরা একের পর এক প্রশ্ন করে যাচ্ছে ওদের। বেশিরভাগই শঙ্কর উত্তর দিচ্ছে, কয়েকটা জড়ানো ভোকাল কর্ড নিয়ে ফোঁটা বলছে। সুমিতা হঠাৎ খুব আত্মপ্রসাদ অনুভব করে। নাহ, ফোঁটা সন্তান হয়ে ওদের যত গর্বিত করেছে, আজ অন্তত কিছুটা হলেও তার ঋণ শোধ করতে পেরেছে সুমিতা। আর এই যে মেয়েটার অসীম মনের জোর, তার পেছনেও কি ওর আর শঙ্করের একটুও হাত নেই?
সাংবাদিকরা এখনো কেউ মনে হয় খবর পায়নি। কাল রাতে যে ছুরিটা দিয়ে ওই ছেলেটার গলার নলিটা কেটে এসেছিল সুমিতা, সেই রক্তমাখা ছুরিটা ব্যাগের মধ্যেই ও খামচে ধরে। অনেক … অনেক দিন সহ্য করেছে ও, অনেক আইনের পথে হেঁটেছে, অনেক মন্ত্রী উজির, পুলিশ উকিল ধরেছে, কিছু হওয়ার নয় ও বুঝে গিয়েছিল। তাই শঙ্কর মেয়েকে নিয়ে দিল্লি যাওয়ার পরেই ও তক্কে তক্কে ছিল। ছেলেটা প্রায়ই মদ খেয়ে মাঝরাতে পাড়ার মোড়ে পড়ে থাকে সেটা ও জানতো।
সুমিতা পায়ে পায়ে এগিয়ে যায়। হয়তো এরপর সারাজীবন ও জেলের ঘানি টানবে, তাতে ওর বিন্দুমাত্র ক্ষোভ নেই, ওর মেয়েটার ওপর অত্যাচারের তো শাস্তি দিতে পেরেছে ও। সুমিতা মনে মনে ভাবে, এটাই ওর তরফ থেকে বিশ্বরূপার জন্মদিনের উপহার।
দূরের পুজোমণ্ডপ থেকে ও আবছা শুনতে পায় মহালয়ার আগমনী। ও স্বপ্ন দ্যাখে, একদিন ফোঁটা অনেক অ-নে-ক বড় হবে, সেটাই ওর পাওনা। বাহ্যিক রূপ, এই দৈহিক কাঠামোটাকে নষ্ট করে দিলেও ওর কিচ্ছু যায় আসে না, তা ও দেখিয়ে দেবে সবাইকে। চোখের জল মুছে দূরের অদেখা দুর্গামূর্তির দিকে তাকিয়ে অস্ফুটে ও উচ্চারণ করে, ”এবার দেবীপক্ষ শুরু!”
ভেবেছিল এই কাকভোরে ট্রেনে উঠছে, রীতিমতো হাত-পা ছড়িয়ে আরাম করে যেতে পারবে, কিন্তু নিজের এমন ভুল ধারণায় নিজেই অবাক হয়ে গেল সুমিতা। এই ভোর সাড়ে পাঁচটার ট্রেনেও বনগাঁ লোকালের লেডিজে আজ বেশ ভিড়, প্রতিটা সিটেই চারজন ঠেসাঠেসি করে বসে। তার ওপর আজ মহালয়া,কয়েকজনের মোবাইলে বেশ উচ্চৈঃস্বরে বীরেন্দ্রকৃষ্ণ ভদ্রের উদাত্ত গলায় মহালয়া বাজছে, কিছু বয়স্ক মহিলা মাথা দুলিয়ে পুরনোর জয়গান করছেন। সুমিতা মাথা ঘুরিয়ে জানলা দিয়ে বাইরে তাকাল, কাশ ফুলের ঝোপ মাথা নাড়ছে, নীল সাদা শরতের প্রকৃতি ভেদ করে ট্রেন ছুটে চলেছে। নিজের করমচা-র মতো ফুলে থাকা চোখ দুটো কচলে নিয়ে নিজের মনেই ও আফসোস করল, এহ, আজ যে মহালয়া, নানাকাজের ডামাডোলে ওর একেবারে মনে ছিল না। কেউ মনেও করিয়ে দেয়নি। বিদ্যুৎচমকের মতো বাইশ বছর আগের মহালয়ার দিনটা ওর মনে পড়ে গেল।
ঠিক বাইশ বছর আগে মহালয়ার দিন ফোঁটা জন্মেছিল। এত ছোট্ট হয়েছিল, মাত্র পৌনে দু-কেজি ওজন, তাই ফোঁটা। নামটা শঙ্করের দেওয়া। বড় বড় বাদামি চোখ, মাথায় থোকা থোকা কোঁকড়া চুল। সুমিতা নিজের ইতিহাস প্রেম বজায় রাখতে, কলহনের সেই বিখ্যাত পুঁথির নামে নাম মিলিয়ে প্রথমে একরত্তি মেয়ের নাম রেখেছিল রাজতরঙ্গিনী। কিন্তু শঙ্কর নাকচ করে দিয়েছিল, বলেছিল মহালয়ার দিন জন্মেছে, ও তো মা দুর্গারই অংশ, ওর নাম হবে বিশ্বরূপা। ফোঁটা জন্মানোর পর সুমিতার সামান্য কিছু কমপ্লিকেশন হয়েছিল, ডাক্তার আরো কয়েকদিন অবজারভেশনে রাখতে চেয়েছিলেন, কিন্তু শঙ্করের কিছুতেই আর তর সইছিল না, বাড়িতে একা একা হাঁপিয়ে উঠেছিল, রীতিমতো তর্কাতর্কি করে বউ মেয়েকে বাড়ি নিয়ে গিয়েছিল।
তারপর থেকে তারিখ ধরে ফোঁটার জন্মদিন সুমিতা পালন করত না, বলত এমন শুভ দিনে জন্মেছে মেয়েটা, মহালয়ার দিনই ওর জন্মতিথি। তাই তারপর থেকে প্রতি বছর মহালয়ার দিন ফোঁটার জন্মদিন পালন হত। চার বছর আগে অবধিও হয়েছে, ফোঁটার বন্ধুরা আসত, আর আসত কিছু বন্ধুবান্ধব। শঙ্কর আর সুমিতা অতদিন আগে বাড়ির অমতে বিয়ে করেছিল, কোনো পক্ষই ওদের মেনে নেয়নি, তাই মেয়েটা ছোট থেকে দাদু-ঠাকুমার আদর পায়নি বলে একটু বেশিই যত্নে রাখত ওরা। কোনোদিনও মেয়েকে কিছুর অভাব বোধ করতে দেয়নি। তবে ফোঁটাও ছোট থেকেই পড়াশুনোয় দারুণ শার্প ছিল, সঙ্গে তুখোড় বুদ্ধি, শঙ্করের তো মেয়েকে নিয়ে গর্বের শেষ ছিল না। জয়েন্টে যখন সারা রাজ্যে চল্লিশ র‌্যাঙ্ক করল, সারা পাড়ায় মিষ্টি খাইয়েছিল দেদার। শাড়ির নেতিয়ে পড়া আঁচল দিয়ে মুখটা মুছে সুমিতা নিজের মনেই নিজেকে প্রশ্ন করলো, ফোঁটা ওদের বাপ-মা হিসেবে তো কম গর্বিত করেনি, ছোট্ট থেকে স্কুলের প্রাইজ ডিস্ট্রিবিউশন অনুষ্ঠানে বুক ফুলিয়ে যেত ওরা দুজন। কিন্তু আজ আর সেই আনন্দগুলো কিছু মনে পড়ে না কেন, মনে হয় যেন গতজন্মের কথা? আর বিনিময়ে ওরা কি দিতে পেরেছে মেয়েকে?
পাশের বউটা কখন ঢুলতে ঢুলতে একদম ওর ঘাড়ে ঘুমিয়ে পড়েছে সুমিতা খেয়াল করেনি। ভারটা অসহ্য বোধ হতে সাবধানে বউটার মাথাটা আবার তুলে দিয়ে নড়েচড়ে বসল। এর মধ্যে শঙ্কর বারদুয়েক ফোন করেছে, ওরা সকাল সাড়ে ন-টায় নামবে। শিয়ালদা স্টেশনে নেমে চটজলদি একটা ট্যাক্সি করতে হবে সুমিতাকে, নাহলে ঠিক সময় পৌঁছতে পারবে না আর শঙ্কর ব্যতিব্যস্ত করে তুলবে। ঘড়ির কাঁটায় কাঁটায় চলা এখন শঙ্করের একটা বাতিক হয়ে দাঁড়িয়েছে, অনেকে আড়ালে টিপ্পনীও কাটে। কিন্তু শঙ্কর পাত্তা দেয় না। আগে ওর লেটলতিফ বলে দুর্নাম ছিল। অফিস থেকে শুরু করে কোন নিমন্ত্রণবাড়ি, সব জায়গাতেই অন্তত আধ ঘণ্টা লেট হওয়াটাই ছিল ওর ট্রেডমার্ক। সুমিতা একটা চাপা নিশ্বাস ফেলল। সেদিনটা যদি শঙ্কর দশ মিনিটও আগে পৌঁছত ফোঁটাকে আনতে, ওদের তিনজনের জীবনটাই হয়তো এভাবে আমূল বদলে যেত না।
সুমিতা সঙ্গের ঝোলা থেকে একটা শুকনো পাউরুটি বের করে চিবোতে লাগল। আগে ও কত শৌখিন ছিল, এরকম অবিন্যস্ত শাড়ি, আলুথালু চুল, ট্রেনে বসে শুকনো রুটি চিবোনোর কথা ভাবতেই পারত না। ফিটফাট হয়ে স্কুল যেত সবসময়। পরিস্থিতি মানুষকে কতটা বদলে দেয়! যে ফোঁটা যাদবপুরে ইঞ্জিনিয়ারিং-এ চান্স পেয়ে একটু একটু সাজগোজ শিখছিল, কলেজ যাওয়ার আগে বড় বড় চোখদুটোয় আলগা কাজল দিত, সে-ই এখন চোখের গর্তের ওপর সেলাই করা চামড়ার ওপর সারাদিন হাত বুলোয়, জড়িয়ে যাওয়া বিকৃত গলা দিয়ে কান্না বেরিয়ে আসে, মনে করতে চায় নিজের এজীবনের মতো হারিয়ে যাওয়া সুন্দর দৃষ্টিটাকে!
পাশের বউটা আবার ঢুলে পড়েছে। সুমিতা আর সরাল না, হয়তো ওর থেকেও বউটার খারাপ অবস্থা। নিজের ঘাড়টাকে ভালো করে পেতে দিয়ে বউটার ঘুমের সুবিধা করে দিল ও। আগে কোথাও যখন ট্রেনে করে যেত, ফোঁটা ঠিক এইভাবে ওর কাঁধে মাথা রেখে ঘুমত, আর ওর কোঁকড়া চুলে বিলি কেটে দিত সুমিতা। নিজের অজান্তেই বহুদিন বাদে চোখের কোণে দু-ফোঁটা জল চিকচিক করে উঠল ওর, এমনিতে চোখে জলটল আর আসে না, অনেক হয়ে গেল। হাসপাতালে কাটানো অনেক বিনিদ্র রাত, অনেক নিষ্ঠুর পুলিশি জেরা, অনেক কান্না, অনেক সান্ত্বনা হয়েছে, সময় এখন সবকিছুকেই অভ্যেস বানিয়ে দিয়েছে। মা হওয়ার যত আনন্দ ও পেয়েছে, এই সাড়ে তিন বছরে ভগবান যেন সব কিছু কড়ায়গন্ডায় পুষিয়ে দিয়েছেন।
ব্যাগে ফোন বেজে উঠতে নিজেকে সামলে নিয়ে বউটার ঘুম যাতে না ভেঙে যায় সেইরকম সাবধান ভাবে ফোনটা ধরল সুমিতা। শঙ্করের বাবা, সুমিতার শ্বশুরমশাই। সুমিতার ট্রেন কখন ঢুকবে জিজ্ঞেস করলেন। ফোনটা ব্যাগে ঢুকিয়ে রাখতে রাখতে সুমিতার মনে হল, ওদের অমতে বিয়ে, ফোঁটার জন্ম যে রাগকে গলাতে পারেনি, সাড়ে তিন বছর আগের সেই ঘটনায় সকলের সব রাগ অভিমান মুছে গিয়ে মিলেমিশে যেন একাকার হয়ে গেছে।
মাঝে মাঝে যখন ও একা থাকে, পুরো ঘটনাটার ঘুঁটি নতুন করে সাজায়, এদিক-ওদিক পালটে দ্যাখে। নিজেই নিজেকে প্রশ্ন করে, ফোঁটার এই পরিণতির পেছনে কি ওরও হাত নেই? ফোঁটা ছোট থেকে ওদের কত গর্বিত করেছে, আর বিনিময়ে ওর এই পরিণতিতে কি করেছে সুমিতা মা হিসেবে? সুমিতা বরাবরই ডাকাবুকো, বরং শঙ্কর অনেক শান্ত, গোবেচারা। ছোট থেকে সুমিতা নিজেই শিখিয়েছিল মেয়েকে প্রতিবাদী হতে, অন্যায়ের বিরুদ্ধে রুখে দাঁড়াতে। তা না হলে কোথাকার কোন মেয়ের সাথে রাস্তায় কারা অসভ্যতা করছে, সে তো কত লোকই দেখে পাশ কাটিয়ে চলে যায়, ওর মেয়েটা পারল না কেন? একা রুখে দাঁড়িয়ে মেয়েটাকে বাঁচাতে গিয়েছিল ফোঁটা। সেদিন বাড়ি ফিরে ফোঁটার বলা কথাগুলো আজও কানে বাজে সুমিতার। ওর আহত গলা থেকে কষ্ট যেন চুইয়ে পড়ছিল, ”কেউ এগিয়ে এল না মা, জানো! সবাই আড়চোখে দেখে চলে যাচ্ছিল। আমি যখন দলের পাণ্ডাটাকে চড় মারলাম, তখনও কেউ এলো না! এরকম কেন হয়ে যাচ্ছে মানুষ, মা?”
সেদিনের মতো ছেলেগুলো চলে গিয়েছিল। কিন্তু এলাকার বড়োলোকের ছেলে, ভরদুপুরে নিজেদের কৃতকর্মের জন্য একটা বাচ্চা মেয়ের কাছ থেকে থাপ্পড় তারা হজম করতে পারেনি। ঠিক এক সপ্তাহ বাদে সেই থাপ্পড়ের প্রতিশোধ ওরা নিয়েছিল, এক বোতল অ্যাসিডের বিনিময়ে!
এই তিন বছরে অন্তত একশবার সুমিতা নিজের গায়ে অ্যাসিড ফেলে দেখতে চেয়েছে মুহূর্তে চামড়া গুটিয়ে যাওয়ার কতটা দুঃসহ যন্ত্রণা তার ফুলের মতো মেয়েটাকে পেতে হয়েছে, মুহূর্তের মধ্যে চোখের নালি দিয়ে অসংখ্য শিরায় উপশিরায় পৌঁছে যাওয়া তীব্র দহনের স্বাদ পেতে চেয়েছে, পারেনি। আর অন্যরা? সেদিনের ফোঁটার সেই পাশবিক চিৎকার, কান্নায় রাস্তার যে লোকগুলো একবারের জন্যও এগিয়ে আসেনি, পরে পুলিশি সাক্ষীর জন্যও তাদের কাউকে খুঁজে পাওয়া যায়নি। একদিকে শঙ্কর মেয়েকে নিয়ে হাসপাতালে পড়ে থেকেছে আর অন্যদিকে বাবাকে নিয়ে সুমিতা হত্যে দিয়েছে এক উকিল থেকে আরেক উকিলের চেম্বারে, যদি সেই ছেলেগুলোর, বিশেষত যে অ্যাসিড ছুড়েছিল, তার যাতে চরম শাস্তি হয়। চরম শাস্তি তো দূর, এই সাড়ে তিন বছরে জলের মতো টাকা খরচ ছাড়া কিছুই হয়নি। সে এলাকার এক বড় প্রোমোটারের ছেলে, উঠতি মস্তান, দিনে দুবেলা অবলীলায় বনগাঁ স্টেশনের পাশে বসে আড্ডা মারে, এদিকে পুলিশ নাকি ওকে খুঁজে পাচ্ছে না। আর ওর মেয়েটা দুমড়েমমুচড়ে হসপিটালের বেডে শুয়ে থাকে। কষ্টে রাগে গলার কাছটা আবার দলা পাকিয়ে যায় সুমিতার।
সুমিতা চুপচাপ জ্বরের রুগির মতো নিজের অজান্তেই কাঁপছিল। যখনই ও মানসচক্ষে পুরো ঘটনাটা দেখতে চেষ্টা করে, এটাই হয়। আশপাশ থেকে লোকজনের হৈ-হট্টগোলে ওর হুঁশ ফিরল। ট্রেন শিয়ালদা ঢুকে গেছে। ক্লান্ত শরীরটাকে টেনেহিঁচড়ে ও ট্রেন থেকে নামাল। স্টেশন থেকে বেরিয়ে একটা ট্যাক্সি ধরে আবার নিজের শরীরটাকে ট্যাক্সির ছেঁড়া সিটে এলিয়ে দিল ও। এই জীবনযুদ্ধ থামবার নয়!
বাবা-মা হওয়ার যে কতটা কষ্ট, সেটা একমাত্র বাবা-মা হয়েই টের পাওয়া যায়, ও ভাবল। আর সাফল্য, আনন্দের থেকেও যন্ত্রণাই রেশ ফ্যালে বেশি। মাসের পর মাস যখন ফোঁটা হসপিট্যালে ভর্তি, ডাক্তাররা যখন ওর আঠেরো বছরের শরীরটাকে নিত্যদিনের কাটাছেঁড়ার গিনিপিগ বানিয়ে ফেলেছেন, শুধু চোখেরই অপারেশন হয়েছে উনিশটা, অন্যদিকে পুলিশের জেরায় শঙ্কর আর সুমিতা জেরবার, রোজ থানায় যেতে হচ্ছে, তখন ফোঁটার জয়েন্টের চল্লিশ র‌্যাঙ্কটা একদম ফিকে হয়ে গিয়েছিল। যেদিন ফোঁটার চোখের ব্যান্ডেজ খোলা হল, দুটো সুন্দর চোখের জায়গায় দুটো চামড়ার কোটর দেখে আতঙ্কে কষ্টে শঙ্কর আর সুমিতা চিৎকার করে উঠেছিল, তবু প্রাণপণে সংযত করেছিল নিজেদের, যাতে ফোঁটা কিছু বুঝতে না পারে।
এয়ারপোর্টে ঢোকার আগে একটা পুজোর মণ্ডপের সামনে বিশাল জ্যাম, মাইকে গান বাজছে উদ্দাম। পুজোর জন্য আর আলাদা করে কোনো অনুভূতি হয় না ওদের আর! বরং এই জ্যাম, ট্রেনে বাসে ভিড়ের জন্য মনে হয় এই দিনগুলো গেলেই বাঁচা যায়!
ট্যাক্সি থেকে নেমে প্রথমে ও ভাবল শঙ্করকে একটা ফোন করবে, তারপর সামনে একটা জটলা দেখে এগিয়ে গেল। হুম, ও যা ভেবেছে তাই। শঙ্কর আর পাশে হুইল চেয়ারে ফোঁটা। এখনো কোনোরকমে হাঁটতে পারলেও বাইরে কোথাও গেলে হুইল চেয়ারেই যায় ওর সেদিনের সেই খলবলে মেয়েটা। আশপাশে দশ-বারো জন মানুষের ভিড়। দূর থেকে তাকিয়ে দেখতে দেখতে সুমিতার চোখ জলে ভরে উঠল। ফোঁটা আবারও ওদের গর্বিত করল। ওর এইটুকু জীবনে এমন ঘটনা ঘটার পরেও মেয়েটা আবার উঠে দাঁড়িয়েছে, প্রাণপণে আশপাশের খড়কুটোগুলো আঁকড়ে ধরে বাঁচার চেষ্টা করছে আপ্রাণ। ওর বন্ধুরাও সাহায্য করেছে নিরলস। জুগিয়েছে মনোবল। সেই মনের জোরেই বছরখানেক আগে হসপিটাল থেকে ছাড়া পেয়ে বন্ধুদের নিয়ে ফোঁটা একটা মোবাইল অ্যাপ বানিয়েছিল, যেটা শুধু বিপদে পড়লে জিপিএস লোকেশনই অটোমেটিক্যালি ফরোয়ার্ড করে দেবে না, সেই লোকেশনের সবচেয়ে কাছের পুলিশ স্টেশনে নিজের লোকেশন জানিয়ে মেসেজও যাবে আর ভিডিও রেকর্ডারটাও অন হয়ে যাবে ফোনের। সেইজন্যই দিল্লিতে রাষ্ট্রপতির কাছ থেকে পুরস্কার নিতে গিয়েছিল বাবা মেয়ে মিলে। ইনফরমেশন অ্যান্ড ব্রডকাস্টিং মিনিস্ট্রির তরফ থেকে মন্ত্রী নাকি কাল ঘোষণা করেছেন, ২০১৮ সালের মধ্যে সমস্ত ফোনে এই অ্যাপটাকে বিল্ট ইন করে দেওয়া হবে যাতে আর কোন ফোঁটার সাথে এরকম না হয়। কাগজে কাগজে হইচই হচ্ছে ফোঁটাকে নিয়ে, সবাই সাধুবাদ জানাচ্ছে, কুর্নিশ করছে সুমিতার সেদিনের সেই ছোট্ট দুর্গার এমন মনের জোরকে।
ওই তো, দূর থেকে ও স্পষ্ট দেখতে পাচ্ছে কালো চশমার আড়ালে চিরকালের জন্য হারিয়ে যাওয়া চামড়ার আড়ালে ঢেকে যাওয়া ফোঁটার সেই উজ্জ্বল চোখদুটো, যা দিয়ে ও একদিন অনেক বড় হওয়ার স্বপ্ন দেখত। ওর সেলাই করে ঠোঁটের আকৃতি দেওয়া কৃত্রিম মুখগহ্বরটাও চোখে পড়ে সুমিতার, যা দিয়ে অসংখ্য ডিবেট, ক্যুইজে প্রতিপক্ষকে অবলীলায় যুক্তিতে হারিয়ে দিত ফোঁটা।
সুমিতা অল্প এগোয়। সাংবাদিকরা একের পর এক প্রশ্ন করে যাচ্ছে ওদের। বেশিরভাগই শঙ্কর উত্তর দিচ্ছে, কয়েকটা জড়ানো ভোকাল কর্ড নিয়ে ফোঁটা বলছে। সুমিতা হঠাৎ খুব আত্মপ্রসাদ অনুভব করে। নাহ, ফোঁটা সন্তান হয়ে ওদের যত গর্বিত করেছে, আজ অন্তত কিছুটা হলেও তার ঋণ শোধ করতে পেরেছে সুমিতা। আর এই যে মেয়েটার অসীম মনের জোর, তার পেছনেও কি ওর আর শঙ্করের একটুও হাত নেই?
সাংবাদিকরা এখনো কেউ মনে হয় খবর পায়নি। কাল রাতে যে ছুরিটা দিয়ে ওই ছেলেটার গলার নলিটা কেটে এসেছিল সুমিতা, সেই রক্তমাখা ছুরিটা ব্যাগের মধ্যেই ও খামচে ধরে। অনেক … অনেক দিন সহ্য করেছে ও, অনেক আইনের পথে হেঁটেছে, অনেক মন্ত্রী উজির, পুলিশ উকিল ধরেছে, কিছু হওয়ার নয় ও বুঝে গিয়েছিল। তাই শঙ্কর মেয়েকে নিয়ে দিল্লি যাওয়ার পরেই ও তক্কে তক্কে ছিল। ছেলেটা প্রায়ই মদ খেয়ে মাঝরাতে পাড়ার মোড়ে পড়ে থাকে সেটা ও জানতো।
সুমিতা পায়ে পায়ে এগিয়ে যায়। হয়তো এরপর সারাজীবন ও জেলের ঘানি টানবে, তাতে ওর বিন্দুমাত্র ক্ষোভ নেই, ওর মেয়েটার ওপর অত্যাচারের তো শাস্তি দিতে পেরেছে ও। সুমিতা মনে মনে ভাবে, এটাই ওর তরফ থেকে বিশ্বরূপার জন্মদিনের উপহার।
দূরের পুজোমণ্ডপ থেকে ও আবছা শুনতে পায় মহালয়ার আগমনী। ও স্বপ্ন দ্যাখে, একদিন ফোঁটা অনেক অ-নে-ক বড় হবে, সেটাই ওর পাওনা। বাহ্যিক রূপ, এই দৈহিক কাঠামোটাকে নষ্ট করে দিলেও ওর কিচ্ছু যায় আসে না, তা ও দেখিয়ে দেবে সবাইকে। চোখের জল মুছে দূরের অদেখা দুর্গামূর্তির দিকে তাকিয়ে অস্ফুটে ও উচ্চারণ করে, ”এবার দেবীপক্ষ শুরু!”
পটলা ডাইনিং-এ এসে চায়ের কথা জিজ্ঞেস করতেই দোলগোবিন্দবাবু গরম তেলে পড়া পাঁচফোড়নের মত চিড়বিড়িয়ে উঠলেন, ”রোজ রোজ এক কথা জিজ্ঞেস করিস কেন রে হতভাগা? দিবি তো দে, না দিবি তো বিদেয় হ’ এখান থেকে!”
পটলা একটু হকচকিয়ে মানে মানে রান্নাঘরের দিকে কেটে পড়ল। বাবু এমনিতে তো বেশ শান্ত, এরকম চেঁচামেচি তো কোনোদিন করে না, আজ হলটা কি!
হয়েছেটা যে কি সেটা দোলগোবিন্দবাবু নিজেও ঠিক বুঝে উঠতে পারছেন না। তবে মেজাজটা মারাত্মক খিঁচড়ে আছে সন্দেহ নেই। খিঁচড়ে থাকার যথেষ্ট গুরুতর কারণও আছে। তাও আবার একটা কারণ নয়, দু-দুটো কারণ। প্রথম কারণটার জন্যই দ্বিতীয় কারণটা ঘটেছে, আর দ্বিতীয়টাই বেশি চিন্তার হয়ে দাঁড়িয়েছে।
পরশু সন্ধেবেলা ছিল রবিবার, অফিসের কলিগ অজয় তার অতীব বেয়াদপ বছরদশেকের ছেলেকে নিয়ে এসেছিল দোলগোবিন্দবাবুর বাড়ি। এদিকে কি কাজ ছিল, তাই ঘণ্টাখানেকের জন্য দেখা করে গেল। তার মধ্যেই সেই বিচ্ছু ছেলেটা একগাদা ক্ষতি করে দিয়ে গেল। প্রথমে পটলার আনা কাঁচের গ্লাস ভর্তি শরবৎ উল্টে একাকার করলো, তারপর চাউমিনের নুডলসগুলো রিং করে করে খেতে গিয়ে দোলগোবিন্দবাবুর সাধের সোফায় একগাদা ফেলল। দোলগোবিন্দবাবু তো রাগে দাঁত কিড়মিড় করছেন মনে মনে, এইসব বাচ্চাদের নিয়ে কেউ লোকের বাড়ি আসে! এরা হচ্ছে যাকে বলে গিয়ে খুদে একেকটা অ্যান্টিসোশ্যাল বম্ব! অবশেষে সবচেয়ে বড় সর্বনাশটা করে ক্ষান্ত হল, দোলগোবিন্দবাবুর কাল সকালেই কিনে আনা নতুন সানগ্লাসটা ‘একটু দেখছি’ বলে নিয়ে সেটার ডাঁটি বেঁকিয়ে, তার কাচে দাগ বসিয়ে দিল।
এমনিতে দোলগোবিন্দবাবু একা বোকা মানুষ, নিজেকে নিয়ে থাকতেই ভালোবাসেন। বিয়ে করলে হাজার ঝঞ্ঝাটে জড়াতে হবে ভেবে আর ও-পথ মাড়াননি। এখন তো এইসমস্ত খুদে দুষ্কৃতীদের দেখে মনে মনে নিজেকে অশেষ ধন্যবাদ দেন তিনি। অফিস আর বাড়ি ফিরে অ্যাকোরিয়াম ভর্তি মাছ, সঙ্গে চাকর পটলা এই নিয়েই কাটে তাঁর জীবন। কয়েকদিন ধরেই ভাবছিলেন, সকাল সাড়ে ন-টার সময় যখন অফিস বেরোন, এত রোদ, চোখ তুলে তাকানো যায় না, যেন ধাঁধা লেগে যায়। পশ্চিমবঙ্গের জলবায়ু দিনদিন পালটে যাচ্ছে। তাই কাল সকালে অনেক সাধ করে রে-ব্যানের দামি সানগ্লাসটা কিনেছিলেন। এমনিতে দোলগোবিন্দবাবু ভীষণ হিসেবি মানুষ, বাজে খরচা একদমই করেন না, নিন্দুকেরা তাকে কিপটে বলেই চেনে। তবু কখনো কখনো তো সবারই কিছু না কিছুর শখ হয়!
ভালো সানগ্লাসের দোকান অফিসের এক ছোকরার থেকে জেনে নিয়ে গুটিগুটি তাই হানা দিয়েছিলেন সেখানে। দোকানের ছেলেটিও বড়ো ভালো, প্রায় পঞ্চাশটার ওপর সানগ্লাস দেখে তারপর পছন্দ করেছিলেন দোলগোবিন্দবাবু, তবু তার এতটুকু বিরক্তি নেই! শেষে যখন এইটা পরে আয়নায় নিজেকে বেশ ভালো লাগছিল, তখন ছেলেটা একগাল হেসে বলল, ”এইটা নিয়ে যান স্যার, আপনার ওই লালমোহন গাঙ্গুলির মতো চকচকে টাকের সাথে হেব্বি মানিয়েছে! আপনার টাকটাও গোল, মুখটাও গোল, আর সানগ্লাসের ফ্রেমটাও একদম গোল, হে হে!”
দোলগোবিন্দবাবু বেশ লজ্জাটজ্জা পেয়ে খুশি হয়ে কড়কড়ে সাড়ে চার হাজার টাকা দিয়ে সানগ্লাসটা কিনে বাড়ি চলে এসেছিলেন। ভেবেছিলেন সোমবার অফিসে গিয়ে সবাইকে চমকে দেবেন। ওমা, দশঘণ্টাও টিকলো না সানগ্লাসটা! রাগে দোলগোবিন্দবাবুর গা রি-রি করছিল, মনে হচ্ছিল টেনে এক চড় কসিয়ে দেন বিচ্ছুটার গালে।
রাগে দুঃখে অজয়ের দিকে তাকাননি পর্যন্ত অফিসে গিয়ে। কাল অফিস- ফেরতা কাঁচুমাচু মুখে নিয়ে গিয়েছিলেন চশমাটা সেই দোকানে। আর সেইখানেই দু-নম্বর কারণটার সূত্রপাত। দোকানের সেই হাসিখুশি ছেলেটা সানগ্লাসটা উল্টে পালটে দেখে বলল, ”জেঠু, এটা তো একদমই ড্যামেজড হয়ে গেছে, আর এটা তো ইচ্ছে করে ভাঙা, তাই ওয়ারান্টির মধ্যে আসবে না!”
দোলগোবিন্দবাবু কাঁদোকাঁদো হয়ে বলেছিলেন, ”প্লিজ কিছু একটা ব্যবস্থা করো বাবা! এত টাকা দিয়ে কিনলাম বুঝতেই পারছ! নইলে যে আমি ধনেপ্রাণে মারা পড়ব!”
ছেলেটা আরো কিছুক্ষণ পরীক্ষানিরীক্ষা করে বলেছিল, ”না জ্যেঠু, এটা সারাতে আপনার প্রায় দু-হাজার টাকা মতো পড়ে যাবে।”
শুনে তো দোলগোবিন্দবাবুর প্রায় ভিরমি খাওয়ার মতো অবস্থা। স্থানকালপাত্র ভুলে ছেলেটার হাত ধরে কাকুতিমিনতি করতে থাকেন কিছু একটা করার জন্য। অবশেষে ছেলেটা গলা একটু নামিয়ে বলেছিল, ”আপনি এত করে যখন বলছেন, একটা কাজ করতে পারি।”
দোলগোবিন্দবাবু সোৎসাহে বললেন, ”কি ভাই বল না!”
ছেলেটা গলা আরো খাদে নামিয়ে বলেছিল, ”আমাদের তো কিছু ডিফেক্টিভ মাল স্টকে থাকে, মানে আপনারা খালি চোখে সেই ডিফেক্ট বুঝতেই পারবেন না, সেরকম একটা সানগ্লাস দিয়ে দিতে পারি আপনাকে! তবে তার জন্য পাঁচশো টাকা লাগবে।”
দোলগোবিন্দবাবু একটু চুপসে গিয়ে বলেছিলেন, ”কিন্তু আ-আমি তো নতুনের দামেই কিনেছি, এতগুলো টাকা দিয়ে! ডিফেক্টিভ মাল নেব, তাও আবার টাকা লাগবে?”
ছেলেটা তখন সোজা হয়ে দাঁড়িয়ে গলা চড়িয়ে বলেছিল, ”তাহলে আমার আর কিছু করার নেই দাদা!”
স্যার থেকে জ্যেঠু, জ্যেঠু থেকে দাদা! আর বেশি কথা বাড়ালে বোধ হয় নাম ধরেই ডাকবে! কিছু করার নেই, দোলগোবিন্দবাবু বেজার মুখে নতুন সানগ্লাস নিয়ে বাড়ি এলেন। নেই মামার থেকে কানা মামা ভালো। তবে বাড়ি এসে ভালো করে দেখেটেখে তাঁর মন খুশ হয়ে গেল। কি ডিফেক্ট কে জানে, দোলগোবিন্দবাবুর তো কিছুই চোখে পড়ল না, একদম আগেরটারই মতো অবিকল! বরং আজ সকালে চোখে দিয়ে বেরোতে চোখটা বেশ ঠাণ্ডাই লাগছিল।
দ্বিতীয় কারণটা এর পরেই ঘটতে শুরু করল। প্রথম গোল বাঁধল অফিস যাওয়ার সময়েই। প্রচণ্ড চড়া রোদ উঠেছিল বলে দোলগোবিন্দবাবু সানগ্লাসটা পরে বাসস্ট্যান্ডে দাঁড়িয়েছিলেন, খুলে হাতে নিয়ে বাসে উঠতে যাবেন এমন সময় পাশের পাড়ার অলোক বলে উঠল, ”হ্যাঁ চশমাটা খুলেই রাখুন দাদা, আকাশ এমন অন্ধকার করে এসেছে, সানগ্লাসের দরকার কি! হোঁচট খাবেন তো এবার!” এইরকম চাঁদিফাটানো রোদ্দুর, আর বলছে অন্ধকার করে এসেছে? বাজে রসিকতা ভেবে দোলগোবিন্দবাবু কটমট করে তাকিয়েছিলেন, এরকম ফচকেমির জন্য কিছু বলতেও যাচ্ছিলেন, এমন সময় বাস আসতে কথা না বাড়িয়ে উঠে পড়লেন।
পরের গণ্ডগোলটা হল অফিস গিয়েই। দোলগোবিন্দবাবু রাজ্যসরকারের আপার ডিভিশন ক্লার্ক, এই দপ্তরে এগারোটা সাড়ে এগারোটার আগে কেউ অফিস ঢোকে না। দোলগোবিন্দবাবুও ওরকম সময়েই ঢুকে চেয়ারে বসে সানগ্লাসটা সবে খুলতে যাবেন এমন সময় চোখ পড়ল সামনের দিকে। মাথার ওপর ঘড়ঘড় ঘুরছে পাখা, টেবিলের ওপর ছোট্ট ক্ল্যালেন্ডার শো-পিস, প্রতিদিন সকালে পিওন ঝন্টু এসে ওর তারিখটা বদলে দেয়। দেখে ভ্রূ কুঁচকে গেল দোলগোবিন্দবাবুর। ব্যাটার কাজে মন নেই, খালি বখশিশ পাওয়ার ধান্দা! আজ হল গিয়ে একুশ তারিখ, ব্যাটাচ্ছেলে বাইশ করে রেখেছে। সানগ্লাসটা খুলে রুমালে মুখ মুছতে মুছতে হাঁক পাড়লেন ঝন্টুকে, ”হ্যাঁরে, আর কটাদিন বাকি আছে চোখে তুলসীপাতা পড়তে? কাজেকম্মে মন আছে তোর?”
ঝন্টু এসে তাকিয়ে রইল হাঁ করে কিছুক্ষণ, তারপর মুখ বেঁকিয়ে খিঁচিয়ে বলল, ”তুলসীপাতা পড়বে কেন বাবু! এত তাড়াতাড়ি আমি মরছি না, মেয়েটার বিয়ে দিতে হবে, ছেলেটাকে……।”
দোলগোবিন্দবাবু আরো রেগে গিয়ে থামিয়ে দিয়ে বললেন, ”আরে বাবা, তোকে কে মরতে বলছে! বলছি তোর চাকরিলাইফে তুলসীপাতা পড়তে তো আর একবছর বাকি আছে, না? এর মধ্যেই কাজে ঢিলে দিতে শুরু করেছিস? আজকে একুশ তারিখ ভুলে মেরে দিয়েছিস বুঝি?”
হাত দিয়ে ঝন্টুকে ভুলটা দেখাতে গিয়ে দোলগোবিন্দবাবু নিজেই থ হয়ে গিয়েছিলেন, না, একুশই তো রয়েছে! একটু আগে কি ভুল দেখলেন নাকি! দোলগোবিন্দবাবু আর কিছু বলতে পারলেন না। উল্টে ঝন্টু অ্যাটিটিউড নিয়ে বলে গেল, ”হু!, ঝন্টু হেলা কখনো কাজে ভুল করে না, আপনি বরং আপনার চোখটা দেখান!”
দোলগোবিন্দবাবু আর কি বলবেন! সরকারি অফিস, কেউ কাউকে তেমন মানে না। খুঁতখুঁতে মনে বিকেলে বাড়ি ফিরে এলেন। এরকম কেন হচ্ছে? ডিফেক্টিভ সানগ্লাস পড়ে চোখ টোখ খারাপ হচ্ছে না তো! চুপচাপ সোফায় বসে টিভি দেখছিলেন, হঠাৎ চোখ পড়ল সামনে রাখা সানগ্লাসটার দিকে। আনমনে সানগ্লাসটা হাতে নিয়ে অন্যমনস্কভাবে ঘুরিয়েফিরিয়ে কিছুক্ষণ দেখলেন, তারপর চোখে দিলেন সেটা। এরই মধ্যে টিভিতে চলতে থাকা খবর পালটে গেছে, পোস্তা অঞ্চলে একটা উড়ালপুল ভেঙে পড়েছে, প্রচুর মানুষ মারা গেছে, চাপা পড়ে আছে অনেকে, সেটাই দেখাচ্ছে বারবার। দোলগোবিন্দবাবু চমকে গেলেন, আরে ওখানেই তো তাঁর এক খুড়তুতো ভাইয়ের বাড়ি, ওই ফ্লাইওভারের পাশেই তো তার দোকান। সাবধানে সানগ্লাসটা টেবিলে নামিয়ে রেখে সঙ্গে সঙ্গে উঠে গিয়ে ল্যান্ডলাইন থেকে ফোন করলেন ভাইকে, ”হ্যাঁ রে, তোরা সবাই ঠিক আছিস তো?”
সুজয় তো অবাক, দাদা এতকাল বাদে হঠাৎ ফোন করেছে, সাতজন্মে তো কারুর সাথে যোগাযোগ রাখে না! সে বলে, ”হ্যাঁ বুবুদা, আমরা তো ঠিকই আছি, তুমি কেমন আছ?”
দোলগোবিন্দবাবু আবার বললেন, ”না না, ওই যে তোদের বাড়ির পাশের ফ্লাইওভারটা ভেঙে পড়েছে, কিছু হয়নি তো তোদের?”
সুজয় তো আকাশ থেকে পড়ল, ”কি সব বলছ দাদা! ফ্লাইওভার ভেঙে পড়েছে! কোথায়! এই তো দিব্যি দোকানে বসে দেখতে পাচ্ছি!”
দোলগোবিন্দবাবু বললেন, ”অ্যাঁ? অ্যাঁতবে কি অন্য কোথাও নাকি! কিন্তু না, ওই জায়গার কথাই তো বলল!”
সুজয় আবার বলল, ”তোমার শরীর-টরির ঠিক আছে তো বুবুদা? একদিন যাব’খন দেখতে!”
দোলগোবিন্দবাবু হু-হা করে ফোন ছেড়ে দিয়ে আবার সোফায় এসে বসলেন। কি হল ব্যাপারটা? এতবড় একটা খবর, আর সুজয় জানেনা! টিভিতেও এখন আর কিছু দেখাচ্ছে না ওই ব্যাপারে! অন্যমনস্কভাবে দোলগোবিন্দবাবু আবার সানগ্লাসটা চোখে পড়লেন, সঙ্গে সঙ্গে টিভির খবর পালটে গিয়ে ভেসে উঠল ফ্লাইওভার দুর্ঘটনায় হতাহতের মর্মান্তিক সংবাদ। স্ক্রিনের ডানদিকে চোখ পড়ল দোলগোবিন্দবাবুর, বাইশ তারিখ দেখাচ্ছে! ঝটিতি সানগ্লাসটা খুললেন, এখন টিভির পর্দায় একুশ তারিখ, খবরও শান্ত, চুপচাপ ডিবেট চলছে একটা। নিজের অজান্তেই শিরদাঁড়া দিয়ে একটা হিমেল স্রোত বেয়ে গেল দোলগোবিন্দবাবুর। এ কি অপার্থিব ব্যাপার! সানগ্লাসটা পরলে একরকম, খুললে আরেকরকম কেন! কাঁপাকাঁপা হাতে সানগ্লাসটা আরেকবার পরলেন দোলগোবিন্দবাবু, কোনো সন্দেহ নেই, এটা ভূতুড়ে সানগ্লাস। সানগ্লাসটা যখন পরছেন, তখন ঠিক একদিন পরের ঘটনা দেখতে পাচ্ছেন দোলগোবিন্দবাবু, খুলে ফেললে আবার যে কে সেই! অন্য কেউ হলে এতক্ষণে ভয়ে চেঁচামেচি জুড়ে দিত, কিন্তু দোলগোবিন্দবাবু মাথা ঠাণ্ডা রাখলেন। প্রথমেই রিমোট টিপে টিভিটা বন্ধ করলেন, তারপর তাকালেন চারপাশে। অ্যাকোয়ারিয়ামের দিকে চোখ পড়ল, আর সঙ্গে সঙ্গে লক্ষ করলেন তাঁর প্রিয় অস্কার ফিশটা জলের নীচে এককোণে শুয়ে আছে, কমলা রঙের শরীরটা কেমন ফুলে উঠেছে। সানগ্লাসটা খুলতেই দেখলেন মাছটা আনন্দে সাঁতার কেটে চলেছে। দোলগোবিন্দবাবুর গায়ে কাঁটা দিয়ে উঠল। তার মানে ঠিক চব্বিশ ঘণ্টা বাদে মাছটার শরীর খারাপ হবে আর সেটা এই সানগ্লাসটা পরে দোলগোবিন্দবাবু এখনই জেনে গেলেন! উত্তেজনায় দোলগোবিন্দবাবুর শিহরণ হতে লাগল। অলৌকিক ব্যাপার, কোনো সন্দেহ নেই, কিন্তু দোলগোবিন্দবাবু যদি এটাকে ঠিকমতো ব্যবহার করেন, সে যে একদম মারকাটারি ব্যাপার হবে!
**********
সেদিনের পর প্রায় ছ-মাস কেটে গেছে। দোলগোবিন্দবাবু চাকরি ছেড়ে দিয়েছেন, গড়িয়াহাটের মোড়ে তাঁর এখন পেল্লায় চেম্বার। ফিল্মস্টার, খেলোয়াড় থেকে শুরু করে মিনিস্টার পর্যন্ত তাবড় তাবড় লোকের লাইন পড়ে তাঁর কাছে। সবথেকে বেশি ভিড় হয় রেস খেলার লোকেদের, দোলগোবিন্দবাবু শুধু মোটা টাকার বিনিময়ে রেসের মাঠে একবার যান, ব্যস, বলে দেন পরের দিনের রেসে কোন ঘোড়াটা জিতবে। দোলগোবিন্দবাবুর হয়ে প্রচার চালায় তাঁর খুড়তুতো ভাই সুজয়। ফ্লাইওভার সত্যিই ভেঙে পড়ার পর সে তাঁর দাদার অলৌকিক প্রতিভা টের পেয়ে আর একদিনও দেরি করেনি, ছুটে এসে সে-ই বুদ্ধি দিয়েছিল চেম্বার খোলার।
দোলগোবিন্দবাবু কাউকেই বলেননি আসল ব্যাপার। অলৌকিক প্রতিভা যে তাঁর কিছুই নেই, সবই এই সানগ্লাসের খেল, তা সুজয়ও জানে না। দোলগোবিন্দবাবুর ব্যাঙ্কব্যালান্স প্রতিদিন গুণোত্তর প্রগতিতে বেড়ে চলেছে, ত্রিকালজয়ী মহাপুরুষ বলা হচ্ছে তাঁকে, তিনি এসবে বড়ই খুশি। খুব শীগগিরই নিজের পুরনো বাড়ি ছেড়ে উঠে আসছেন নিউ আলিপুরের এক বাংলোয়। ভক্তদের বলা হয়েছে তাঁর ত্রিনয়ন জাগ্রত হয় শুধুমাত্র অন্ধকারে, তাই চশমা পড়ার প্রয়োজন হয়। আর ভক্তদেরই বা অত কথায় কাজ কি, তারা হাতেনাতে ফল পাচ্ছে এতেই গদগদ।
এভাবেই চলছিলো, কিন্তু বিপত্তিটা ঘটল একদিন বিকেলে। দোলগোবিন্দবাবু সবেমাত্র তখন তাঁর দৈনন্দিন রেসের মাঠভ্রমণ সেরে চেম্বারে তাঁর দামি ল্যাম্বরগিনি গাড়িতে চড়ে ফিরছেন, তাঁর এক ভক্ত উমেশ ঝুনঝুনওয়ালা রেসের মাঠে প্রচুর টাকা জেতার পর খুশি হয়ে তাঁকে এই গাড়িটা উপহার দিয়েছে। বেশ তাড়াহুড়ো আছে আজ, কাল বিধানসভা ভোটের রেজাল্ট, আজকেই তা জানতে উঁচুতলার দু-তিনজন নেতা আসবেন গোপনে দোলগোবিন্দবাবুর কাছে, কি ফলাফল হবে তা জেনে তারপর তাঁরা প্রস্তুতি শুরু করবেন। দোলগোবিন্দবাবুকে বিশেষ কিছুই করতে হবে না, শুধু একবার টিভিটা খুলে বসতে হবে, ব্যস!
দোলগোবিন্দবাবুর আদেশমত ড্রাইভার বেশ জোরে গাড়ি চালাচ্ছে, বালিগঞ্জের দিক থেকে এসে গড়িয়াহাট ক্রসিংটার কাছে এসে সিগন্যালে অপেক্ষা করতে করতে হঠাৎ চোখে পড়ল ওপারে তাঁর চেম্বারটার সামনে বিশাল জটলা। কি হল, ফিল্মস্টার কেউ এলো নাকি! চট করে পকেট থেকে ডায়রিটা বের করলেন দোলগোবিন্দবাবু, না, সেরকম তো কারুর আসার এখন অ্যাপয়েন্টমেন্ট নেই! তবে এত ভিড় কেন?
সিগন্যাল সবুজ হতে আরও মিনিটতিনেক লাগল। ওপারে পৌঁছে চেম্বারটার কাছে পৌঁছে দোলগোবিন্দবাবুর চক্ষুস্থির হয়ে গেল। লোকে লোকারণ্য, তারই মধ্যে একটা শববাহী স্বর্গরথ দাঁড় করানো রয়েছে মাঝখানে, তার চারপাশে হুমড়ি খেয়ে পড়ছে অগণিত লোকজন। ড্রাইভার তাঁকে নামিয়ে দিয়ে দুটো গলি পরে গ্যারাজে চলে গেল, দোলগোবিন্দবাবু বিস্মিত চোখে গাড়িটার কাছে এসে প্রথমেই দেখতে পেলেন, তাঁর ভাই সুজয় শববাহী গাড়িটার গায়ে হুমড়ি খেয়ে পড়ে হাপুস নয়নে কাঁদছে, ওদিকে উমেশ ঝুনঝুনওয়ালাও চোখ মুছছে ঘনঘন। আরো কিছু চেনা ভক্তকে চোখে পড়ল তাঁর। বিহবল চোখে আরেকটু এগোতেই পাশ থেকে শুনতে পেলেন একটি মেয়ের সঞ্চালনা, ”বাংলা নিউজ এক্সক্লুসিভ, আপনাদের আবারও দেখাচ্ছি ওঁর নশ্বর দেহ, প্রায় তিন ঘন্টা আগে এই প্রবাদপ্রতিম সিদ্ধপুরুষের জীবনাবসান হয়েছে, খবু অল্পদিনের জন্যই উনি পৃথিবীতে এসে…।”
আতঙ্কে ভয়ে কয়েক মুহূর্তের জন্য দোলগোবিন্দবাবুর খেয়াল হল যে তিনি সানগ্লাসটা পরে রয়েছেন, বিদুদবেগে সেটা খুলে ফেলতেই সব ভেঁ-ভাঁ, তাঁর চেম্বারের গেটের সামনে অলস ভঙ্গিতে দারোয়ান দাঁড়িয়ে, তাঁকে দেখে পেল্লায় সেলাম ঠুকছে ঘনঘন। ঘামে সারা শরীরটা ততক্ষণে জবজবে হয়ে উঠেছে দোলগোবিন্দবাবুর, অবসন্ন শরীরে টলে পড়ে গেলেন সামনের চাতালটায়।
পরেরদিন সকালে ঘুম ভেঙে নিজেকে একটা পুরনো হোটেলের ঘরে আবিষ্কার করলেন দোলগোবিন্দবাবু। সুজয় পাশে টেবিলে বসে কি করছিল, দোলগোবিন্দবাবুকে চোখ মেলতে দেখেই উঠে কাছে এসে বলল, ”বুবুদা, এখন কেমন লাগছে তোমার?”
দোলগোবিন্দবাবু ঘড়ির দিকে তাকালেন, সাড়ে দশটা। উঠে বসে ভ্রূ কুঁচকে বললেন, ”এখানে কেন?”
সুজয় বলল, ”কাল তোমার প্রেশারটা হঠাৎ ফল করেছিল, মাথা ঘুরে পড়ে গিয়েছিলে, তাই ডাক্তার বলার পর আর বাড়ি নিয়ে যাইনি, চেম্বারের পাশেরই এই হোটেলে নিয়ে এসে রেখেছি তোমায়। হোটেলটা ভালো নয় খুব একটা, কিন্তু তখন আর বেশি দূরে নিয়ে যাওয়ার সাহস পাইনি। এখন ঠিক লাগছে?”
দোলগোবিন্দবাবু উত্তর না দিয়ে ঠোঁট কামড়ালেন। নাকের পাটা লাল হয়ে আছে, ফুলছে ঘনঘন। আজ তার মানে তাঁর জীবনের শেষ দিন? আজ বিকেলের আগেই তাঁর মৃত্যু হবে? না না, সে কি করে হয়, দোলগোবিন্দবাবু কেঁপে উঠলেন। সবেমাত্র অর্থ, নাম, যশের স্বাদ পেতে শুরু করেছেন, এর মধ্যেই মরে যাবেন তিনি, হয় নাকি! আচ্ছা, কাল শরীরখারাপের জন্য ভুলভাল দেখেননি তো? পরক্ষণেই গলায় ঝোলা সানগ্লাসটার দিকে চোখ পড়ল, হারিয়ে যাওয়ার ভয়ে ওটাকে গলায় ঝুলিয়েই রাখেন তিনি। না, ভুল দেখেননি। আর সানগ্লাস ভুল দেখাবেও না। আজই দোলগোবিন্দবাবু মরে যাবেন।
সুজয় তাকিয়ে ছিল, দোলগোবিন্দবাবু ওকে আজকের সব অ্যাপয়েন্টমেন্ট ক্যানসেল করতে বলে হোটেলের ঘর বন্ধ করে বসলেন। কনকনে এসির মধ্যেও ঘামতে শুরু করেছেন। আচ্ছা, কিভাবে মৃত্যু হবে ওনার? হার্ট অ্যাটাক? না, ক-দিন আগেও ডাক্তার দেখিয়েছেন, হৃৎপিণ্ড যথেষ্ট সবল। তবে কি গাড়ি অ্যাকসিডেন্ট? এই পরেশ ছোকরা যা রাফ চালায়! নাকি চেনা কেউ খাবারে কিছু মিশিয়ে দেবে! সুজয় নয়তো! এত টাকা, দোলগোবিন্দবাবু মরে গেলে তো সব ও-ই পাবে।
জানলা থেকে নীচের মানুষগুলোকে দেখতে দেখতে দোলগোবিন্দবাবুর মনে হল, আচ্ছা কেউ গুলি করবে নাতো? রেসের নম্বর বলে দেওয়াতে শত্রুর অভাব নেই এখন। মনস্থির করে নিলেন দোলগোবিন্দবাবু। সানগ্লাস যা দেখায় দেখাক গে যাক, দোলগোবিন্দবাবু আজ কিছুতেই মরবেন না! কোথাও বেরোবেন না, কিচ্ছু খাবেন না, এমনকি কারুর সাথে দেখাও করবেন না। তাহলে আর মৃত্যু হানা দেবে কোথা দিয়ে!
যেমন ভাবা তেমন কাজ। সুজয়কে ফোন করে কঠোর নির্দেশ দিলেন দোলগোবিন্দবাবু, কেউ যেন না বিরক্ত করে, সে যে-ই হোক না কেন। ডাক্তারও নয়। কাউকে বিশ্বাস নেই। এখন মরলে কিছুতেই চলবে না দোলগোবিন্দবাবুর। হোটেলের দরজায় ডু নট ডিস্টার্ব বোর্ড লাগিয়ে ফোন সুইচড অফ করে এসে বসলেন দোলগোবিন্দবাবু। এইবার মনটা বেশ ভালো লাগছে। বেশ বিজয়ী বিজয়ীও মনে হচ্ছে! হু, ওঁরই সানগ্লাস ওঁকেই নাকি মৃত্যুর নোটিশ দেবে! নিজেকে সত্যিই ত্রিকালজ্ঞ মনে হচ্ছিল দোলগোবিন্দবাবুর।
ঘড়িতে দেখলেন আড়াইটে বেজে গেছে। কোনো কাজ নেই, তাই ক্লান্তিতে এতদিনের ব্যস্ত শরীরটা বুজে আসছে। বিছানায় চিত হয়ে শুয়ে পা নাচাতে নাচাতে দোলগোবিন্দবাবু ভাবতে লাগলেন, আর কি! তিনটে তো বাজতেই চলল, সানগ্লাস ব্যাটাকে তিনি জব্দ করেছেন। খিদেয় পেট চুঁইচুঁই করছে। গা-টাও চ্যাটচ্যাট করছে। সকাল থেকে কিচ্ছু খাননি, স্নান করেননি, বাথরুমে যদি পড়ে যানসেই ভয়ে! পেটে ব্যথা হয় হোক, আর ঘণ্টাখানেক উতরে গেলেই……
দোলগোবিন্দবাবুর ভাবা শেষ হল না। বিস্ফারিত চোখে দেখলেন, মাথার ওপর ঘুরতে থাকা প্রাগৈতিহাসিক বিশালমাপের কালো মিশমিশে সিলিং ফ্যানটা হঠাৎ তার ছিঁড়ে বিকটভাবে বনবন করে ঘুরতে ঘুরতে নেমে আসছে তাঁর দিকে…!
পটলা ডাইনিং-এ এসে চায়ের কথা জিজ্ঞেস করতেই দোলগোবিন্দবাবু গরম তেলে পড়া পাঁচফোড়নের মত চিড়বিড়িয়ে উঠলেন, ”রোজ রোজ এক কথা জিজ্ঞেস করিস কেন রে হতভাগা? দিবি তো দে, না দিবি তো বিদেয় হ’ এখান থেকে!”
পটলা একটু হকচকিয়ে মানে মানে রান্নাঘরের দিকে কেটে পড়ল। বাবু এমনিতে তো বেশ শান্ত, এরকম চেঁচামেচি তো কোনোদিন করে না, আজ হলটা কি!
হয়েছেটা যে কি সেটা দোলগোবিন্দবাবু নিজেও ঠিক বুঝে উঠতে পারছেন না। তবে মেজাজটা মারাত্মক খিঁচড়ে আছে সন্দেহ নেই। খিঁচড়ে থাকার যথেষ্ট গুরুতর কারণও আছে। তাও আবার একটা কারণ নয়, দু-দুটো কারণ। প্রথম কারণটার জন্যই দ্বিতীয় কারণটা ঘটেছে, আর দ্বিতীয়টাই বেশি চিন্তার হয়ে দাঁড়িয়েছে।
পরশু সন্ধেবেলা ছিল রবিবার, অফিসের কলিগ অজয় তার অতীব বেয়াদপ বছরদশেকের ছেলেকে নিয়ে এসেছিল দোলগোবিন্দবাবুর বাড়ি। এদিকে কি কাজ ছিল, তাই ঘণ্টাখানেকের জন্য দেখা করে গেল। তার মধ্যেই সেই বিচ্ছু ছেলেটা একগাদা ক্ষতি করে দিয়ে গেল। প্রথমে পটলার আনা কাঁচের গ্লাস ভর্তি শরবৎ উল্টে একাকার করলো, তারপর চাউমিনের নুডলসগুলো রিং করে করে খেতে গিয়ে দোলগোবিন্দবাবুর সাধের সোফায় একগাদা ফেলল। দোলগোবিন্দবাবু তো রাগে দাঁত কিড়মিড় করছেন মনে মনে, এইসব বাচ্চাদের নিয়ে কেউ লোকের বাড়ি আসে! এরা হচ্ছে যাকে বলে গিয়ে খুদে একেকটা অ্যান্টিসোশ্যাল বম্ব! অবশেষে সবচেয়ে বড় সর্বনাশটা করে ক্ষান্ত হল, দোলগোবিন্দবাবুর কাল সকালেই কিনে আনা নতুন সানগ্লাসটা ‘একটু দেখছি’ বলে নিয়ে সেটার ডাঁটি বেঁকিয়ে, তার কাচে দাগ বসিয়ে দিল।
এমনিতে দোলগোবিন্দবাবু একা বোকা মানুষ, নিজেকে নিয়ে থাকতেই ভালোবাসেন। বিয়ে করলে হাজার ঝঞ্ঝাটে জড়াতে হবে ভেবে আর ও-পথ মাড়াননি। এখন তো এইসমস্ত খুদে দুষ্কৃতীদের দেখে মনে মনে নিজেকে অশেষ ধন্যবাদ দেন তিনি। অফিস আর বাড়ি ফিরে অ্যাকোরিয়াম ভর্তি মাছ, সঙ্গে চাকর পটলা এই নিয়েই কাটে তাঁর জীবন। কয়েকদিন ধরেই ভাবছিলেন, সকাল সাড়ে ন-টার সময় যখন অফিস বেরোন, এত রোদ, চোখ তুলে তাকানো যায় না, যেন ধাঁধা লেগে যায়। পশ্চিমবঙ্গের জলবায়ু দিনদিন পালটে যাচ্ছে। তাই কাল সকালে অনেক সাধ করে রে-ব্যানের দামি সানগ্লাসটা কিনেছিলেন। এমনিতে দোলগোবিন্দবাবু ভীষণ হিসেবি মানুষ, বাজে খরচা একদমই করেন না, নিন্দুকেরা তাকে কিপটে বলেই চেনে। তবু কখনো কখনো তো সবারই কিছু না কিছুর শখ হয়!
ভালো সানগ্লাসের দোকান অফিসের এক ছোকরার থেকে জেনে নিয়ে গুটিগুটি তাই হানা দিয়েছিলেন সেখানে। দোকানের ছেলেটিও বড়ো ভালো, প্রায় পঞ্চাশটার ওপর সানগ্লাস দেখে তারপর পছন্দ করেছিলেন দোলগোবিন্দবাবু, তবু তার এতটুকু বিরক্তি নেই! শেষে যখন এইটা পরে আয়নায় নিজেকে বেশ ভালো লাগছিল, তখন ছেলেটা একগাল হেসে বলল, ”এইটা নিয়ে যান স্যার, আপনার ওই লালমোহন গাঙ্গুলির মতো চকচকে টাকের সাথে হেব্বি মানিয়েছে! আপনার টাকটাও গোল, মুখটাও গোল, আর সানগ্লাসের ফ্রেমটাও একদম গোল, হে হে!”
দোলগোবিন্দবাবু বেশ লজ্জাটজ্জা পেয়ে খুশি হয়ে কড়কড়ে সাড়ে চার হাজার টাকা দিয়ে সানগ্লাসটা কিনে বাড়ি চলে এসেছিলেন। ভেবেছিলেন সোমবার অফিসে গিয়ে সবাইকে চমকে দেবেন। ওমা, দশঘণ্টাও টিকলো না সানগ্লাসটা! রাগে দোলগোবিন্দবাবুর গা রি-রি করছিল, মনে হচ্ছিল টেনে এক চড় কসিয়ে দেন বিচ্ছুটার গালে।
রাগে দুঃখে অজয়ের দিকে তাকাননি পর্যন্ত অফিসে গিয়ে। কাল অফিস- ফেরতা কাঁচুমাচু মুখে নিয়ে গিয়েছিলেন চশমাটা সেই দোকানে। আর সেইখানেই দু-নম্বর কারণটার সূত্রপাত। দোকানের সেই হাসিখুশি ছেলেটা সানগ্লাসটা উল্টে পালটে দেখে বলল, ”জেঠু, এটা তো একদমই ড্যামেজড হয়ে গেছে, আর এটা তো ইচ্ছে করে ভাঙা, তাই ওয়ারান্টির মধ্যে আসবে না!”
দোলগোবিন্দবাবু কাঁদোকাঁদো হয়ে বলেছিলেন, ”প্লিজ কিছু একটা ব্যবস্থা করো বাবা! এত টাকা দিয়ে কিনলাম বুঝতেই পারছ! নইলে যে আমি ধনেপ্রাণে মারা পড়ব!”
ছেলেটা আরো কিছুক্ষণ পরীক্ষানিরীক্ষা করে বলেছিল, ”না জ্যেঠু, এটা সারাতে আপনার প্রায় দু-হাজার টাকা মতো পড়ে যাবে।”
শুনে তো দোলগোবিন্দবাবুর প্রায় ভিরমি খাওয়ার মতো অবস্থা। স্থানকালপাত্র ভুলে ছেলেটার হাত ধরে কাকুতিমিনতি করতে থাকেন কিছু একটা করার জন্য। অবশেষে ছেলেটা গলা একটু নামিয়ে বলেছিল, ”আপনি এত করে যখন বলছেন, একটা কাজ করতে পারি।”
দোলগোবিন্দবাবু সোৎসাহে বললেন, ”কি ভাই বল না!”
ছেলেটা গলা আরো খাদে নামিয়ে বলেছিল, ”আমাদের তো কিছু ডিফেক্টিভ মাল স্টকে থাকে, মানে আপনারা খালি চোখে সেই ডিফেক্ট বুঝতেই পারবেন না, সেরকম একটা সানগ্লাস দিয়ে দিতে পারি আপনাকে! তবে তার জন্য পাঁচশো টাকা লাগবে।”
দোলগোবিন্দবাবু একটু চুপসে গিয়ে বলেছিলেন, ”কিন্তু আ-আমি তো নতুনের দামেই কিনেছি, এতগুলো টাকা দিয়ে! ডিফেক্টিভ মাল নেব, তাও আবার টাকা লাগবে?”
ছেলেটা তখন সোজা হয়ে দাঁড়িয়ে গলা চড়িয়ে বলেছিল, ”তাহলে আমার আর কিছু করার নেই দাদা!”
স্যার থেকে জ্যেঠু, জ্যেঠু থেকে দাদা! আর বেশি কথা বাড়ালে বোধ হয় নাম ধরেই ডাকবে! কিছু করার নেই, দোলগোবিন্দবাবু বেজার মুখে নতুন সানগ্লাস নিয়ে বাড়ি এলেন। নেই মামার থেকে কানা মামা ভালো। তবে বাড়ি এসে ভালো করে দেখেটেখে তাঁর মন খুশ হয়ে গেল। কি ডিফেক্ট কে জানে, দোলগোবিন্দবাবুর তো কিছুই চোখে পড়ল না, একদম আগেরটারই মতো অবিকল! বরং আজ সকালে চোখে দিয়ে বেরোতে চোখটা বেশ ঠাণ্ডাই লাগছিল।
দ্বিতীয় কারণটা এর পরেই ঘটতে শুরু করল। প্রথম গোল বাঁধল অফিস যাওয়ার সময়েই। প্রচণ্ড চড়া রোদ উঠেছিল বলে দোলগোবিন্দবাবু সানগ্লাসটা পরে বাসস্ট্যান্ডে দাঁড়িয়েছিলেন, খুলে হাতে নিয়ে বাসে উঠতে যাবেন এমন সময় পাশের পাড়ার অলোক বলে উঠল, ”হ্যাঁ চশমাটা খুলেই রাখুন দাদা, আকাশ এমন অন্ধকার করে এসেছে, সানগ্লাসের দরকার কি! হোঁচট খাবেন তো এবার!” এইরকম চাঁদিফাটানো রোদ্দুর, আর বলছে অন্ধকার করে এসেছে? বাজে রসিকতা ভেবে দোলগোবিন্দবাবু কটমট করে তাকিয়েছিলেন, এরকম ফচকেমির জন্য কিছু বলতেও যাচ্ছিলেন, এমন সময় বাস আসতে কথা না বাড়িয়ে উঠে পড়লেন।
পরের গণ্ডগোলটা হল অফিস গিয়েই। দোলগোবিন্দবাবু রাজ্যসরকারের আপার ডিভিশন ক্লার্ক, এই দপ্তরে এগারোটা সাড়ে এগারোটার আগে কেউ অফিস ঢোকে না। দোলগোবিন্দবাবুও ওরকম সময়েই ঢুকে চেয়ারে বসে সানগ্লাসটা সবে খুলতে যাবেন এমন সময় চোখ পড়ল সামনের দিকে। মাথার ওপর ঘড়ঘড় ঘুরছে পাখা, টেবিলের ওপর ছোট্ট ক্ল্যালেন্ডার শো-পিস, প্রতিদিন সকালে পিওন ঝন্টু এসে ওর তারিখটা বদলে দেয়। দেখে ভ্রূ কুঁচকে গেল দোলগোবিন্দবাবুর। ব্যাটার কাজে মন নেই, খালি বখশিশ পাওয়ার ধান্দা! আজ হল গিয়ে একুশ তারিখ, ব্যাটাচ্ছেলে বাইশ করে রেখেছে। সানগ্লাসটা খুলে রুমালে মুখ মুছতে মুছতে হাঁক পাড়লেন ঝন্টুকে, ”হ্যাঁরে, আর কটাদিন বাকি আছে চোখে তুলসীপাতা পড়তে? কাজেকম্মে মন আছে তোর?”
ঝন্টু এসে তাকিয়ে রইল হাঁ করে কিছুক্ষণ, তারপর মুখ বেঁকিয়ে খিঁচিয়ে বলল, ”তুলসীপাতা পড়বে কেন বাবু! এত তাড়াতাড়ি আমি মরছি না, মেয়েটার বিয়ে দিতে হবে, ছেলেটাকে……।”
দোলগোবিন্দবাবু আরো রেগে গিয়ে থামিয়ে দিয়ে বললেন, ”আরে বাবা, তোকে কে মরতে বলছে! বলছি তোর চাকরিলাইফে তুলসীপাতা পড়তে তো আর একবছর বাকি আছে, না? এর মধ্যেই কাজে ঢিলে দিতে শুরু করেছিস? আজকে একুশ তারিখ ভুলে মেরে দিয়েছিস বুঝি?”
হাত দিয়ে ঝন্টুকে ভুলটা দেখাতে গিয়ে দোলগোবিন্দবাবু নিজেই থ হয়ে গিয়েছিলেন, না, একুশই তো রয়েছে! একটু আগে কি ভুল দেখলেন নাকি! দোলগোবিন্দবাবু আর কিছু বলতে পারলেন না। উল্টে ঝন্টু অ্যাটিটিউড নিয়ে বলে গেল, ”হু!, ঝন্টু হেলা কখনো কাজে ভুল করে না, আপনি বরং আপনার চোখটা দেখান!”
দোলগোবিন্দবাবু আর কি বলবেন! সরকারি অফিস, কেউ কাউকে তেমন মানে না। খুঁতখুঁতে মনে বিকেলে বাড়ি ফিরে এলেন। এরকম কেন হচ্ছে? ডিফেক্টিভ সানগ্লাস পড়ে চোখ টোখ খারাপ হচ্ছে না তো! চুপচাপ সোফায় বসে টিভি দেখছিলেন, হঠাৎ চোখ পড়ল সামনে রাখা সানগ্লাসটার দিকে। আনমনে সানগ্লাসটা হাতে নিয়ে অন্যমনস্কভাবে ঘুরিয়েফিরিয়ে কিছুক্ষণ দেখলেন, তারপর চোখে দিলেন সেটা। এরই মধ্যে টিভিতে চলতে থাকা খবর পালটে গেছে, পোস্তা অঞ্চলে একটা উড়ালপুল ভেঙে পড়েছে, প্রচুর মানুষ মারা গেছে, চাপা পড়ে আছে অনেকে, সেটাই দেখাচ্ছে বারবার। দোলগোবিন্দবাবু চমকে গেলেন, আরে ওখানেই তো তাঁর এক খুড়তুতো ভাইয়ের বাড়ি, ওই ফ্লাইওভারের পাশেই তো তার দোকান। সাবধানে সানগ্লাসটা টেবিলে নামিয়ে রেখে সঙ্গে সঙ্গে উঠে গিয়ে ল্যান্ডলাইন থেকে ফোন করলেন ভাইকে, ”হ্যাঁ রে, তোরা সবাই ঠিক আছিস তো?”
সুজয় তো অবাক, দাদা এতকাল বাদে হঠাৎ ফোন করেছে, সাতজন্মে তো কারুর সাথে যোগাযোগ রাখে না! সে বলে, ”হ্যাঁ বুবুদা, আমরা তো ঠিকই আছি, তুমি কেমন আছ?”
দোলগোবিন্দবাবু আবার বললেন, ”না না, ওই যে তোদের বাড়ির পাশের ফ্লাইওভারটা ভেঙে পড়েছে, কিছু হয়নি তো তোদের?”
সুজয় তো আকাশ থেকে পড়ল, ”কি সব বলছ দাদা! ফ্লাইওভার ভেঙে পড়েছে! কোথায়! এই তো দিব্যি দোকানে বসে দেখতে পাচ্ছি!”
দোলগোবিন্দবাবু বললেন, ”অ্যাঁ? অ্যাঁতবে কি অন্য কোথাও নাকি! কিন্তু না, ওই জায়গার কথাই তো বলল!”
সুজয় আবার বলল, ”তোমার শরীর-টরির ঠিক আছে তো বুবুদা? একদিন যাব’খন দেখতে!”
দোলগোবিন্দবাবু হু-হা করে ফোন ছেড়ে দিয়ে আবার সোফায় এসে বসলেন। কি হল ব্যাপারটা? এতবড় একটা খবর, আর সুজয় জানেনা! টিভিতেও এখন আর কিছু দেখাচ্ছে না ওই ব্যাপারে! অন্যমনস্কভাবে দোলগোবিন্দবাবু আবার সানগ্লাসটা চোখে পড়লেন, সঙ্গে সঙ্গে টিভির খবর পালটে গিয়ে ভেসে উঠল ফ্লাইওভার দুর্ঘটনায় হতাহতের মর্মান্তিক সংবাদ। স্ক্রিনের ডানদিকে চোখ পড়ল দোলগোবিন্দবাবুর, বাইশ তারিখ দেখাচ্ছে! ঝটিতি সানগ্লাসটা খুললেন, এখন টিভির পর্দায় একুশ তারিখ, খবরও শান্ত, চুপচাপ ডিবেট চলছে একটা। নিজের অজান্তেই শিরদাঁড়া দিয়ে একটা হিমেল স্রোত বেয়ে গেল দোলগোবিন্দবাবুর। এ কি অপার্থিব ব্যাপার! সানগ্লাসটা পরলে একরকম, খুললে আরেকরকম কেন! কাঁপাকাঁপা হাতে সানগ্লাসটা আরেকবার পরলেন দোলগোবিন্দবাবু, কোনো সন্দেহ নেই, এটা ভূতুড়ে সানগ্লাস। সানগ্লাসটা যখন পরছেন, তখন ঠিক একদিন পরের ঘটনা দেখতে পাচ্ছেন দোলগোবিন্দবাবু, খুলে ফেললে আবার যে কে সেই! অন্য কেউ হলে এতক্ষণে ভয়ে চেঁচামেচি জুড়ে দিত, কিন্তু দোলগোবিন্দবাবু মাথা ঠাণ্ডা রাখলেন। প্রথমেই রিমোট টিপে টিভিটা বন্ধ করলেন, তারপর তাকালেন চারপাশে। অ্যাকোয়ারিয়ামের দিকে চোখ পড়ল, আর সঙ্গে সঙ্গে লক্ষ করলেন তাঁর প্রিয় অস্কার ফিশটা জলের নীচে এককোণে শুয়ে আছে, কমলা রঙের শরীরটা কেমন ফুলে উঠেছে। সানগ্লাসটা খুলতেই দেখলেন মাছটা আনন্দে সাঁতার কেটে চলেছে। দোলগোবিন্দবাবুর গায়ে কাঁটা দিয়ে উঠল। তার মানে ঠিক চব্বিশ ঘণ্টা বাদে মাছটার শরীর খারাপ হবে আর সেটা এই সানগ্লাসটা পরে দোলগোবিন্দবাবু এখনই জেনে গেলেন! উত্তেজনায় দোলগোবিন্দবাবুর শিহরণ হতে লাগল। অলৌকিক ব্যাপার, কোনো সন্দেহ নেই, কিন্তু দোলগোবিন্দবাবু যদি এটাকে ঠিকমতো ব্যবহার করেন, সে যে একদম মারকাটারি ব্যাপার হবে!
**********
সেদিনের পর প্রায় ছ-মাস কেটে গেছে। দোলগোবিন্দবাবু চাকরি ছেড়ে দিয়েছেন, গড়িয়াহাটের মোড়ে তাঁর এখন পেল্লায় চেম্বার। ফিল্মস্টার, খেলোয়াড় থেকে শুরু করে মিনিস্টার পর্যন্ত তাবড় তাবড় লোকের লাইন পড়ে তাঁর কাছে। সবথেকে বেশি ভিড় হয় রেস খেলার লোকেদের, দোলগোবিন্দবাবু শুধু মোটা টাকার বিনিময়ে রেসের মাঠে একবার যান, ব্যস, বলে দেন পরের দিনের রেসে কোন ঘোড়াটা জিতবে। দোলগোবিন্দবাবুর হয়ে প্রচার চালায় তাঁর খুড়তুতো ভাই সুজয়। ফ্লাইওভার সত্যিই ভেঙে পড়ার পর সে তাঁর দাদার অলৌকিক প্রতিভা টের পেয়ে আর একদিনও দেরি করেনি, ছুটে এসে সে-ই বুদ্ধি দিয়েছিল চেম্বার খোলার।
দোলগোবিন্দবাবু কাউকেই বলেননি আসল ব্যাপার। অলৌকিক প্রতিভা যে তাঁর কিছুই নেই, সবই এই সানগ্লাসের খেল, তা সুজয়ও জানে না। দোলগোবিন্দবাবুর ব্যাঙ্কব্যালান্স প্রতিদিন গুণোত্তর প্রগতিতে বেড়ে চলেছে, ত্রিকালজয়ী মহাপুরুষ বলা হচ্ছে তাঁকে, তিনি এসবে বড়ই খুশি। খুব শীগগিরই নিজের পুরনো বাড়ি ছেড়ে উঠে আসছেন নিউ আলিপুরের এক বাংলোয়। ভক্তদের বলা হয়েছে তাঁর ত্রিনয়ন জাগ্রত হয় শুধুমাত্র অন্ধকারে, তাই চশমা পড়ার প্রয়োজন হয়। আর ভক্তদেরই বা অত কথায় কাজ কি, তারা হাতেনাতে ফল পাচ্ছে এতেই গদগদ।
এভাবেই চলছিলো, কিন্তু বিপত্তিটা ঘটল একদিন বিকেলে। দোলগোবিন্দবাবু সবেমাত্র তখন তাঁর দৈনন্দিন রেসের মাঠভ্রমণ সেরে চেম্বারে তাঁর দামি ল্যাম্বরগিনি গাড়িতে চড়ে ফিরছেন, তাঁর এক ভক্ত উমেশ ঝুনঝুনওয়ালা রেসের মাঠে প্রচুর টাকা জেতার পর খুশি হয়ে তাঁকে এই গাড়িটা উপহার দিয়েছে। বেশ তাড়াহুড়ো আছে আজ, কাল বিধানসভা ভোটের রেজাল্ট, আজকেই তা জানতে উঁচুতলার দু-তিনজন নেতা আসবেন গোপনে দোলগোবিন্দবাবুর কাছে, কি ফলাফল হবে তা জেনে তারপর তাঁরা প্রস্তুতি শুরু করবেন। দোলগোবিন্দবাবুকে বিশেষ কিছুই করতে হবে না, শুধু একবার টিভিটা খুলে বসতে হবে, ব্যস!
দোলগোবিন্দবাবুর আদেশমত ড্রাইভার বেশ জোরে গাড়ি চালাচ্ছে, বালিগঞ্জের দিক থেকে এসে গড়িয়াহাট ক্রসিংটার কাছে এসে সিগন্যালে অপেক্ষা করতে করতে হঠাৎ চোখে পড়ল ওপারে তাঁর চেম্বারটার সামনে বিশাল জটলা। কি হল, ফিল্মস্টার কেউ এলো নাকি! চট করে পকেট থেকে ডায়রিটা বের করলেন দোলগোবিন্দবাবু, না, সেরকম তো কারুর আসার এখন অ্যাপয়েন্টমেন্ট নেই! তবে এত ভিড় কেন?
সিগন্যাল সবুজ হতে আরও মিনিটতিনেক লাগল। ওপারে পৌঁছে চেম্বারটার কাছে পৌঁছে দোলগোবিন্দবাবুর চক্ষুস্থির হয়ে গেল। লোকে লোকারণ্য, তারই মধ্যে একটা শববাহী স্বর্গরথ দাঁড় করানো রয়েছে মাঝখানে, তার চারপাশে হুমড়ি খেয়ে পড়ছে অগণিত লোকজন। ড্রাইভার তাঁকে নামিয়ে দিয়ে দুটো গলি পরে গ্যারাজে চলে গেল, দোলগোবিন্দবাবু বিস্মিত চোখে গাড়িটার কাছে এসে প্রথমেই দেখতে পেলেন, তাঁর ভাই সুজয় শববাহী গাড়িটার গায়ে হুমড়ি খেয়ে পড়ে হাপুস নয়নে কাঁদছে, ওদিকে উমেশ ঝুনঝুনওয়ালাও চোখ মুছছে ঘনঘন। আরো কিছু চেনা ভক্তকে চোখে পড়ল তাঁর। বিহবল চোখে আরেকটু এগোতেই পাশ থেকে শুনতে পেলেন একটি মেয়ের সঞ্চালনা, ”বাংলা নিউজ এক্সক্লুসিভ, আপনাদের আবারও দেখাচ্ছি ওঁর নশ্বর দেহ, প্রায় তিন ঘন্টা আগে এই প্রবাদপ্রতিম সিদ্ধপুরুষের জীবনাবসান হয়েছে, খবু অল্পদিনের জন্যই উনি পৃথিবীতে এসে…।”
আতঙ্কে ভয়ে কয়েক মুহূর্তের জন্য দোলগোবিন্দবাবুর খেয়াল হল যে তিনি সানগ্লাসটা পরে রয়েছেন, বিদুদবেগে সেটা খুলে ফেলতেই সব ভেঁ-ভাঁ, তাঁর চেম্বারের গেটের সামনে অলস ভঙ্গিতে দারোয়ান দাঁড়িয়ে, তাঁকে দেখে পেল্লায় সেলাম ঠুকছে ঘনঘন। ঘামে সারা শরীরটা ততক্ষণে জবজবে হয়ে উঠেছে দোলগোবিন্দবাবুর, অবসন্ন শরীরে টলে পড়ে গেলেন সামনের চাতালটায়।
পরেরদিন সকালে ঘুম ভেঙে নিজেকে একটা পুরনো হোটেলের ঘরে আবিষ্কার করলেন দোলগোবিন্দবাবু। সুজয় পাশে টেবিলে বসে কি করছিল, দোলগোবিন্দবাবুকে চোখ মেলতে দেখেই উঠে কাছে এসে বলল, ”বুবুদা, এখন কেমন লাগছে তোমার?”
দোলগোবিন্দবাবু ঘড়ির দিকে তাকালেন, সাড়ে দশটা। উঠে বসে ভ্রূ কুঁচকে বললেন, ”এখানে কেন?”
সুজয় বলল, ”কাল তোমার প্রেশারটা হঠাৎ ফল করেছিল, মাথা ঘুরে পড়ে গিয়েছিলে, তাই ডাক্তার বলার পর আর বাড়ি নিয়ে যাইনি, চেম্বারের পাশেরই এই হোটেলে নিয়ে এসে রেখেছি তোমায়। হোটেলটা ভালো নয় খুব একটা, কিন্তু তখন আর বেশি দূরে নিয়ে যাওয়ার সাহস পাইনি। এখন ঠিক লাগছে?”
দোলগোবিন্দবাবু উত্তর না দিয়ে ঠোঁট কামড়ালেন। নাকের পাটা লাল হয়ে আছে, ফুলছে ঘনঘন। আজ তার মানে তাঁর জীবনের শেষ দিন? আজ বিকেলের আগেই তাঁর মৃত্যু হবে? না না, সে কি করে হয়, দোলগোবিন্দবাবু কেঁপে উঠলেন। সবেমাত্র অর্থ, নাম, যশের স্বাদ পেতে শুরু করেছেন, এর মধ্যেই মরে যাবেন তিনি, হয় নাকি! আচ্ছা, কাল শরীরখারাপের জন্য ভুলভাল দেখেননি তো? পরক্ষণেই গলায় ঝোলা সানগ্লাসটার দিকে চোখ পড়ল, হারিয়ে যাওয়ার ভয়ে ওটাকে গলায় ঝুলিয়েই রাখেন তিনি। না, ভুল দেখেননি। আর সানগ্লাস ভুল দেখাবেও না। আজই দোলগোবিন্দবাবু মরে যাবেন।
সুজয় তাকিয়ে ছিল, দোলগোবিন্দবাবু ওকে আজকের সব অ্যাপয়েন্টমেন্ট ক্যানসেল করতে বলে হোটেলের ঘর বন্ধ করে বসলেন। কনকনে এসির মধ্যেও ঘামতে শুরু করেছেন। আচ্ছা, কিভাবে মৃত্যু হবে ওনার? হার্ট অ্যাটাক? না, ক-দিন আগেও ডাক্তার দেখিয়েছেন, হৃৎপিণ্ড যথেষ্ট সবল। তবে কি গাড়ি অ্যাকসিডেন্ট? এই পরেশ ছোকরা যা রাফ চালায়! নাকি চেনা কেউ খাবারে কিছু মিশিয়ে দেবে! সুজয় নয়তো! এত টাকা, দোলগোবিন্দবাবু মরে গেলে তো সব ও-ই পাবে।
জানলা থেকে নীচের মানুষগুলোকে দেখতে দেখতে দোলগোবিন্দবাবুর মনে হল, আচ্ছা কেউ গুলি করবে নাতো? রেসের নম্বর বলে দেওয়াতে শত্রুর অভাব নেই এখন। মনস্থির করে নিলেন দোলগোবিন্দবাবু। সানগ্লাস যা দেখায় দেখাক গে যাক, দোলগোবিন্দবাবু আজ কিছুতেই মরবেন না! কোথাও বেরোবেন না, কিচ্ছু খাবেন না, এমনকি কারুর সাথে দেখাও করবেন না। তাহলে আর মৃত্যু হানা দেবে কোথা দিয়ে!
যেমন ভাবা তেমন কাজ। সুজয়কে ফোন করে কঠোর নির্দেশ দিলেন দোলগোবিন্দবাবু, কেউ যেন না বিরক্ত করে, সে যে-ই হোক না কেন। ডাক্তারও নয়। কাউকে বিশ্বাস নেই। এখন মরলে কিছুতেই চলবে না দোলগোবিন্দবাবুর। হোটেলের দরজায় ডু নট ডিস্টার্ব বোর্ড লাগিয়ে ফোন সুইচড অফ করে এসে বসলেন দোলগোবিন্দবাবু। এইবার মনটা বেশ ভালো লাগছে। বেশ বিজয়ী বিজয়ীও মনে হচ্ছে! হু, ওঁরই সানগ্লাস ওঁকেই নাকি মৃত্যুর নোটিশ দেবে! নিজেকে সত্যিই ত্রিকালজ্ঞ মনে হচ্ছিল দোলগোবিন্দবাবুর।
ঘড়িতে দেখলেন আড়াইটে বেজে গেছে। কোনো কাজ নেই, তাই ক্লান্তিতে এতদিনের ব্যস্ত শরীরটা বুজে আসছে। বিছানায় চিত হয়ে শুয়ে পা নাচাতে নাচাতে দোলগোবিন্দবাবু ভাবতে লাগলেন, আর কি! তিনটে তো বাজতেই চলল, সানগ্লাস ব্যাটাকে তিনি জব্দ করেছেন। খিদেয় পেট চুঁইচুঁই করছে। গা-টাও চ্যাটচ্যাট করছে। সকাল থেকে কিচ্ছু খাননি, স্নান করেননি, বাথরুমে যদি পড়ে যানসেই ভয়ে! পেটে ব্যথা হয় হোক, আর ঘণ্টাখানেক উতরে গেলেই……
দোলগোবিন্দবাবুর ভাবা শেষ হল না। বিস্ফারিত চোখে দেখলেন, মাথার ওপর ঘুরতে থাকা প্রাগৈতিহাসিক বিশালমাপের কালো মিশমিশে সিলিং ফ্যানটা হঠাৎ তার ছিঁড়ে বিকটভাবে বনবন করে ঘুরতে ঘুরতে নেমে আসছে তাঁর দিকে…!
আধভাঙা উঠোনের যেদিকটায় শ্যাওলা জমে কালো জমাট পাঁকের মতো হয়ে গেছে, সেইখানটায় পারতপক্ষে কেউ যায় না, রাতের বেলা তো নয়ই। কোথা থেকে কি বিছেটিছে কামড়ে দেবে, সাপখোপ থাকাও বিচিত্র নয়। রুমকি দু-বার গোটা উঠোনটা খুঁজে গেছে। রিন্টুকে দেখতে পায়নি। আর শুধু দিদি কেন, পৃথিবীর কেউ আর রিন্টুকে দেখতে পাবে না কোনোদিন, দাঁতে দাঁত চিপল রিন্টু।
কালো জমাট পাঁকের মতো স্যাঁতসেঁতে জায়গাটায় গুটিসুটি মেরে বসে ফুলে ফুলে কাঁদছিল ও। ফুলে ফুলে কাঁদার একটা সুবিধা আছে। খুব জোরে কান্নার দমক এলেও খুব কাছে না থাকলে কেউ বুঝতে পারবে না যে ও কাঁদছে। হাঁটুদুটোকে ভাঁজ করে বুকের কাছে নিয়ে বসে দুই হাঁটুর মাঝে মুখ ডুবিয়ে ফোঁপাচ্ছিল রিন্টু। উঠোনের ওপাশের পুকুর থেকে ব্যাঙের আর ঝিঁ ঝিঁ পোকার ডাক ভেসে আসছে। রিন্টুর একেবারেই যে ভয় লাগছে না তা নয়, তবু ও উঠছিল না। কনুইয়ের আর পিঠের কেটে যাওয়া অংশটা যত ফুলে উঠছিল, জ্বালাটাও ততই বাড়ছিল, তবু ও উঠছিল না।
দিদি দুবার খুঁজে যাওয়ার পর মা এল। আর মা এমনই একজন, ঘুটঘুটে অন্ধকারের মধ্যেও ঠিক খুঁজতে খুঁজতে পেয়ে যায় রিন্টুকে, ”তুই এই নোংরার মধ্যে বসে আছিস? ইশ, রাজ্যের নোংরা, পোকামাকড় ঘুরছে! শিগগিরই উঠে আয়! খেতে দিয়েছি।”
রিন্টুর ইচ্ছে হল একছুটে গিয়ে মায়ের বুকে ঝাঁপিয়ে পড়ে, তবু ও দাঁতে দাঁত চেপে বসে রইল, ”আমার খিদে নেই। তুমি যাও।”
রিন্টুর মা সুষমা ভালোই জানে তার ছেলের জেদের কথা। ও আর রাগ করল না। সাবধানে পিছল হয়ে থাকা মেঝের ওপর দিয়ে এগিয়ে গিয়ে ছেলের কাছে জড়িয়ে ধরে মাথায় হাত বুলিয়ে দিতে লাগল, ”রাগ করে না বাবা! বাবা তো ভালোর জন্যই বলে বল?”
এতক্ষণের জেদ আর রাগ মায়ের স্নেহের স্পর্শে মুহূর্তে অভিমানের বৃষ্টি হয়ে দু-চোখের বড় বড় ফোঁটা হয়ে ঝরে পড়তে শুরু করল, রিন্টু মা-কে জড়িয়ে ধরে বলল, ”ভালোর জন্য? কি ভালোর জন্য, মা? বাবা যে মাঠ থেকে এসে সেদিন রাতে তোমায় ধাক্কা দিল, তোমার পড়ে গিয়ে কপালটা কেটে গেল, সেটা ভালোর জন্য? নাকি আমাকে আজ মারল, আমি কি করেছি, তুমি বল?”
সুষমা ঠোঁট কামড়ে ধরল। বাচ্চাদের সামনে যে আগলগুলো থাকা দরকার, সেগুলো অনেকদিনই এই বাড়ি থেকে ঘুচে গেছে, শুধু দারিদ্রের জন্য নয়, অশিক্ষিত অত্যাচারে, যবে থেকে রমেশ তাড়ির আড্ডায় যাওয়া শুরু করেছে। কিন্তু সেটা ও পনেরো বছরের ছেলের সামনে প্রকাশ করল না। বাবা, সে যত খারাপই হোক, বাচ্চাদের সামনে তার নিন্দা করাটা ঠিক নয়, সেটা সুষমা তার এইট অবধি পড়া বিদ্যেতেও জানে। শৈশবের গণ্ডি পেরিয়ে সবেমাত্র কৈশোরে পা দেওয়া ছেলের মাথায় আলতো করে হাত বোলাতে বোলাতে বলল, ”বাবা সবার বড় রিন্টু। তুই যেটা করছিস, পরে সেটার জন্য তোকে আরো কষ্ট পেতে হবে, তাই জন্য বাবা তোকে এখন থেকেই…!”
রিন্টু কথার মাঝেই ঝাঁঝিয়ে উঠল, ”সে তো এখনো পেতে হয়। দাসপাড়ার রতনদা, নন্টেদা কত প্যাঁক মারে আমায়, টিটকিরি দেয়, আমি কি পাত্তা দিই? কিন্তু পাপিয়া দিদিমনি? আমায় তো কত ভালোবাসে! বলে আমি ঠিকমতো প্র্যাকটিস করলে একদিন অনেক নাম করব। সেটা বুঝি কিছু না? কে কি বলল কি এসে গেল?”
সুষমা ছেলের অবুঝপনায় অস্থির হয়ে ওঠে, ”রিন্টু, তোর পাপিয়া দিদিমনি শহরের মেয়ে। কলকাতায় ওরকম অনেক ছেলেই নাচে। কিন্তু গ্রামে কখনো কাউকে দেখেছিস? হিন্দি গানের সঙ্গে নাচ, ঠিক আছে। কিন্তু ধুতি পরে চোখ এঁকে ওইসব বেঁকিয়ে বেঁকিয়ে নাচ? দেখেছিস কখনো? রতনরা তোকে আরো জ্বালাবে এরকম করলে। তোর পেছনে লাগবে, মেয়েদের মতো বলে নোংরা কথা বলতে শুরু করবে। আমরা একঘরে হয়ে যাব। তার থেকে এখন থেকেই সরে আয়। তোর বাবা বলেছে তোর ওই দিদিমনিকে গিয়ে বলবে…!”
রিন্টু এবার আহত বাঘের মতো ফুঁসে ওঠে, ”খবরদার মা! বাবা যদি দিদিমনিকে কিছু বলে তাহলে কিন্তু খুব খারাপ হবে, তুমি দেখে নিও! আর আমি বেঁকিয়ে বেঁকিয়ে নাচ করি না মা, ওটা কত্থক। বহু পুরনো নাচ এটা। আর তুমি বলছ এটা মেয়েদের নাচ? জানো এটা আসলে কৃষ্ণের নাচ? আর আগেকার দিনে ছেলেরাই এটা বেশি নাচত। অজন্তা ইলোরা, সব প্রাচীন গুহায় তাঁদের ছবি আছে। আর আমার নাচতে ভালো লাগে, মা! তাই বলে আমি মেয়ে কেন হব? উদয়শঙ্কর কি মেয়ে ছিলেন? সারা পৃথিবী আজ ওঁকে এই নাচের জন্যই চেনে!”
সুষমা মনে মনে নিজের অজ্ঞতায় একটু থমকে যায়। রিন্টু যেটা নাচে, সেটা কেষ্টঠাকুরের নাচ? আর যার নাম রিন্টু করল, তাকে সে চেনে না। নিশ্চয়ই বিখ্যাত কেউই হবে। ও নরম গলায় বলল, ”তোকে এসব গল্প কে করে? তোর ওই দিদিমনি?”
রিন্টু এবার একটু খুশি হয়, বলে, ”হ্যাঁ, দিদিমনি বলে। আমি বইও পড়েছি। জানো মা, আমার নাচতে খুব ভালো লাগে। রামায়ণ মহাভারতের কতরকম গল্পের সঙ্গে কতরকম ভঙ্গি করতে হয় মা…!”
সুষমা ছেলের অতি উৎসাহে বলা কথাগুলো অন্যমনস্ক হয়ে শুনে চলেছিল। মাথায় অন্যদিকে ঘুরছিল আসন্ন ঝড়ের ভয়। রমেশ আজ মেরেছে, এরপর কোনদিন রক্তারক্তি ঘটাবে, তার ঠিক নেই। এই অজপাড়াগাঁয়ের মানুষজন কোনো কিছু অন্যরকম দেখেই টিপ্পনী কাটতে ছাড়ে না। সুষমার হঠাৎ বুকটা মুচড়ে ওঠে। কতলোকের ছেলে কত বয়ে যাচ্ছে, দিনরাত বিড়ি ফুঁকছে, গালাগাল করছে, আর তার ভদ্র সভ্য ছেলেটা একটু নাচতে ভালোবাসে, নিজের খেয়ালে নাচে, তাতে লোকের এত চোখ টাটানো কেন? এই তো, পাশের বাড়ির শন্টের মা এসে সেদিন চোখমুখ টিপে হাত ধরে কিরকম ইশারা করে কথা শুনিয়ে গেল, ”না রে তুই তো জানিস না, ওদের বাবা সেদিন বলছিল এরকম কিছু কিছু ছেলের দোষ হয়। বয়স থাকতে থাকতে ডাক্তার দেখালে সেরেও যায়। তোরা ডাক্তার দ্যাখা, সুষমা! নাহলে দেখবি কোনদিন ওরা খবর পেয়ে এসে ধরে নিয়ে যাবে।”
সুষমা কিছু বলতে পারেনি, চুপচাপ হজম করেছে গায়ে জ্বালা-ধরানো কথাগুলো। বলতে পারেনি যে তুমি নিজের চরকায় তেল দাও গে যাও দিদি! তোমার ছেলে দুলেদের মাঠে গিয়ে নেশা করে চুর হয়ে পরে থাকে। বলতে পারেনি কিছুই। লোকের আঁতে ঘা দিয়ে কথা ও কিছুতেই বলতে পারে না কোনোদিন। ক্লান্ত চোখে ও দূরের গোয়ালের গোরুটার দিকে তাকায়। কলকাতা থেকে রিন্টুদের ইস্কুলে পড়াতে আসা ওই দিদিমনি একদিন সুষমাকেও বুঝিয়েছিল, ”দিদি আপনি বুঝতে পারছেন না, রিন্টুর মধ্যে একটা জন্মগত প্রতিভা আছে ক্লাসিক্যাল নাচে। এটা নষ্ট করবেন না প্লিজ! ওকে উৎসাহ দিন। দেখবেন, ও অনেকদূর যাবে। ওর নাচই আপনাদের জীবনটা পালটে দেবে।”
সুষমার হঠাৎ গোয়ালে আপন খেয়ালে জাবর কেটে যাওয়া মঙ্গলার মতোই নিজেকে অসহায় মনে হয়। মঙ্গলার মতো ও নিজেও রমেশের পোষা প্রাণী ছাড়া আর কি? গোরুটাও যেমন সারাদিন মাঠে লাঙল টেনে, দুধ দিয়ে খেতে পায়, ও-ও তেমনি সারাদিন উদয়াস্ত খেটে এই বাড়িতে থাকতে পড়তে পারছে। ওর কথার দাম কি এই বাড়িতে? এই যে রুমকির পড়ায় মাথা নেই, ও বলেছিল মেয়েটা সেলাই করতে ভালোবাসে, আঁকার হাতও আছে, ওকে বরং ওইসব শেখাও, আর কিছু না হোক, নিজেরটা নিজে চালাতে পারবে, যেটা বলেনি সেটা হল সুষমার মতো লাথি-ঝ্যাঁটা খেয়ে তো বাঁচতে হবে না। কই, রমেশ শুনল ওর কথা? ফুতকারে উড়িয়ে দিল। তেমনি আজও তো বলতে গিয়েছিল ওই দিদিমনির শেখানো মতো। আর সত্যিই তো, আপত্তির কোনো কথাও নয়। সপ্তাহে একদিন কলকাতায় রিন্টুকে নিয়ে যাবে ওই দিদিমণির যে দিদিমণি, তার কাছে ক্লাস করাতে, তার নাকি অনেক নাম। টাকাও দিতে হবে না। কিন্তু কি হল? মাঝখান থেকে ছেলেটা শুধুশুধু মার খেলো।
আজ বোধ হয় তাড়ির নেশাটা একটু বেশিই চড়েছিল রমেশের। ছেলেটাকে বেধড়ক পেটাতে পেটাতে যে গালাগালগুলো দিচ্ছিল সেগুলো অতি বড় শত্রুকেও মানুষ দেয় না। মারতে মারতে চিৎকার করছিল, ”শালা হিজড়ে কোথাকার! কানে দুল পরে ঘাগরা পরে নাচার শখ হয়েছে তোর? শালা আমি লজ্জায় পাড়ায় মুখ দ্যাখাতে পারছি না, আর ইনি যাবেন কলকাতায় খ্যামটা নাচতে? প্যাঁদানিতে চোর চুরি করা ভুলে যায় আর তোর এই রোগ সারবে না?” সঙ্গে উপযুক্ত সঙ্গত দিচ্ছিল সুষমার ভাসুরের ছেলে অজয়। ভাইয়ের নাচে তার ঘোরতর আপত্তি। পড়াশুনোয় ভালো, তার দেমাকও খুব।
সুষমার হঠাৎ হুঁশ হতে দ্যাখে, রিন্টু কোলে মাথা রেখে ঘুমিয়ে পড়েছে, চোখের দু-পাশ থেকে জলের ফোঁটা গড়িয়ে পড়ে মাঝপথেই শুকিয়ে গেছে। সুষমা তাকিয়ে তাকিয়ে ভাবে, মাঝপথে শুকিয়ে যাওয়া চোখের জলটা যেন বালির মধ্যে হারিয়ে যাওয়া একটা নদী। এমন কত নদী যে ওর মনের মধ্যে শুকিয়ে গেছে! সেই একই জিনিস ছেলেটার সাথেও হবে?
পরের দিন সুষমা স্কুলে গিয়ে দেখা করল পাপিয়া দিদিমণির সঙ্গে।
দিনচারেক বাদে রমেশ যখন মাঠ থেকে ফিরে শুনল, রিন্টু এবারেও ফেল করাতে ওদের ইস্কুলেরই একটা মাস্টার ওকে কলকাতা নিয়ে গেছে তার কোন আত্মীয়র বাড়িতে খাওয়া-পড়ার কাজে, যতটা গণ্ডগোল করবে ভেবেছিল, সেরকম কিছুই করল না। সুষমা মার খাওয়ার জন্য তৈরি হয়ে ছিল, কিন্তু রমেশ কিছুক্ষণ গুম হয়ে বসে থেকে মুড়ি লংকা চিবোতে চিবোতে অজয়কে বলল, ”ভালোই হয়েছে! এখানে থাকলে ওই দিদিমণিটা ওর মাথা খেত। আমাকেও লোকজন ঢিল ছুড়ত। তার চেয়ে নিজে করেকম্মে খাক।”
সুষমা শেষবেলায় গোরুটাকে একটু জল দিচ্ছিল। নিজের মনেই হাসি পেল ওর। দিনরাত বউ-ছেলে-মেয়েকে পেটালে লোকে এখানে ঢিল ছোড়ে না, এদিকে ওর ভালোমানুষ নরম ছেলেটা সুন্দর গানের সঙ্গে নাচে, তাতে নাকি লোকের ঢিল ছোড়ার জন্য হাত নিশপিশ করে!
পাশে বসে থাকা অজয় টিপ্পনী কাটল, ”যাই বল কাকা, আমার ভাই হয়ে কিনা লোকের বাড়ি চাকরের কাজ করবে, বন্ধুদের কাছে মুখ দ্যাখাবো কি করে?”
মাসদুই পরে রিন্টু প্রথম টাকা পাঠাল। সাতশো টাকা। সুষমা কাঁপা কাঁপা হাতে জলভরা চোখে পাপিয়া দিদিমণির ফোন থেকে ফোন করল, ”তুই কেমন আছিস বাবা? খাওয়াদাওয়া করছিস ঠিকমতো?”
ওপাশ থেকে রিন্টুর উচ্ছ্বসিত কণ্ঠস্বর ভেসে এল, ”আমি খুব ভালো আছি মা! এখানে আমি মাসিমনির কাছে নাচ শিখি, টুকটাক কাজও করি। তুমি বিশ্বাস করবে না মা, এখানে আমার মতো কত দাদারা আছে কি ভালো নাচে জানো?”
সুষমা হাসল। এই ক-দিনেই ছেলের গলা ভেঙে পুরুষালি ভাব এসেছে। কে বলে তার ছেলে হিজড়ে? তার ছেলে হিজড়ে হলে কেষ্টঠাকুর নিজেও হিজড়ে বলতে হয়। ও অস্ফুটে বলল, ”ঠিকমতো খাওয়াদাওয়া করিস।”
দিন যায়, মাস যায়, ঘোরে বছরও। মাঝে রিন্টু বারচারেক বাড়ি এসেছে। বাপের সাথে কথা বলেনি বিশেষ, মায়ের সাথেই দিনরাত গুজগুজ ফুসফুস। তাতে রমেশ খুব একটা রাগ করেনি, বেশ চেহারা হয়েছে ছেলের। পেটানো জোয়ান চেহারা। রক্তবের হওয়া কাশির সাথে বিড়ি ফুঁকতে ফুঁকতে দাওয়ায় বসে রমেশ আড়চোখে ছেলেকে দ্যাখে আর ভাবে, নাহ এই একটা কাজ সুষমা সত্যিই ভালো করেছিল, ওই নাচনি মাস্টারনিটার কবল থেকে ছেলেটাকে বাঁচিয়ে! নিজের কড়া হাতে রাশ ধরার ওপরও গর্ব হয় রমেশের, ওরকম শক্ত হাতে ছেলেকে শাসন করেছিল বলেই না আজ তার জোয়ান ছেলে দু-হাতে টাকা রোজগার করছে! কোনো বড় কারখানায় নিশ্চয়ই কাজ করে, এত ভালো কামাই যখন!
অজয় প্রথম প্রথম রিন্টুকে চাকর বলে ঠেস দিত, ইদানীং আর দেয় না। বারো ক্লাস পাশ করে আর এগোতে পারেনি অজয়, টুকটাক টিউশানি ছাড়া কিছু জোটাতেও পারেনি। সংসার ওই রিন্টুর টাকাতেই চলছে যে!
এবার যাওয়ার আগে রিন্টু মা-কে আড়ালে নিয়ে যায়, ”এবার অনেক দিন আসতে পারব না মা! মুম্বাই যাচ্ছি একটা বড় কম্পিটিশনে। মাসিমনির আমার ওপর অনেক আশা। আমাকে বলেছে, রিন্তু, এই নাচের স্কুলের মাস্টার হয়ে থাকলে কিন্তু চলবে না। এই খুচখাচ প্রোগ্রাম আর মাস্টারিতে ক-টাকাই বা আয়। একটা কোনো বড় কোরিওগ্রাফারের নজরে পড়তে পারলে……! ঘুরে আসি, এসে তোমাকে কলকাতা নিয়ে যাবো। সাবধানে থেকো।”
*
রিন্টু চলে যাওয়ার প্রায় তিন মাস বাদে একদিন সুষমাকে পাপিয়া স্কুলে ডেকে পাঠাল। মুখে উজ্জ্বল হাসি, উত্তেজনায় চোখ জ্বলজ্বল করছে, ”রিন্টু সারা ভারতের মধ্যে প্রথম দশে পৌঁছে গেছে দিদি! এবার শুধু দরকার আমাদের সবার প্রার্থনা! জিততে পারলে পঁচিশ লাখ টাকা পাবে রিন্টু, তার সাথে ওর কেরিয়ার তৈরি। ভাবতে পারছেন?”
সুষমা মাথামুন্ডু কিছুই বোঝেনা, ঘোমটার একটা খুঁট দাঁতে চেপে হাঁ করে তাকিয়ে থাকে। ওর বিস্মিত মুখ দেখে পাপিয়া অবাক হয়ে যায়, ”একি, আপনি কিছু জানেন না? না ওর বাবার ভয়ে কাউকে কিছু বলেননি!”
আর একমাসের মধ্যে অবশ্য সারা গ্রাম তো দূর, গোটা বর্ধমান জেলাই জেনে গেল। এত প্রত্যন্ত গ্রামের একটা ছেলে, এতবড় নাচের কম্পিটিশনে নাচছে, শাহরুখ, সলমনের মতো হিরো, যাদের এখানকার মানুষজন অন্য গ্রহের মানুষ ভাবে, সেই অত বড় বড় স্টারেরা এখানকার ছেলেটার পিঠ চাপড়ে দিচ্ছে, গোটা গ্রামে হইহই পড়ে গেছে। অজয় আজকাল পড়িয়ে এসেই টিভি খুলে ফ্যালে, আরো অনেক ছেলে এসে জোটে সেদিন তারা যাকে টিটকিরি মারত, তার নাচ দেখতে। তার প্রশংসায় সিটির হুল্লোড় পড়ে যায় উঠোনে। আগে টিভি ছিল না। কয়েক মাস আগে রিন্টু পাঠিয়েছিলো। পাড়ার ছেলেদের আড্ডা এখন ডকে, সারাক্ষণ রিন্টুকে নিয়ে তারা মশগুল। রতন, নন্টের মতো কিছু অত্যুৎসাহী ছেলে ছোট ছোট ফেস্টুন ছাপিয়ে সারা গ্রামে টাঙিয়ে দিয়েছে, ”আমাদের খড়মপুর গ্রামের গর্ব, আমাদের সবার আদরের ভাই রিন্টু আজ লড়ছে ভারতের সেরা ড্যান্সার হতে, আপনারা সবাই ভোট দিয়ে আমাদের রিন্টুকে জয়ী করুন…।” এরকম সব ফেস্টুন।
ফাইনালের আগে একদিন কলকাতার দুজন রিপোর্টার এল বাড়িতে। রমেশ দাওয়ায় বসে বিড়ি টানছিল। মাঠে যাওয়া অনেক কাল ছেড়ে দিয়েছে, শরীরও দেয় না, আর দরকারও হয় না। কাশিটাও বেড়েছে।
রিপোর্টার মেয়েটা মাইক হাতে জিজ্ঞেস করল, ”আচ্ছা সেমিফাইনালে আপনার ছেলের যে নটরাজ পারফরম্যান্সে সারা দেশ মুগ্ধ হয়ে গেছে, আপনি বাবা হিসেবে কতটা গর্ববোধ করছেন? কেমন লাগছে আপনার?”
রমেশ কাশি চেপে ফ্যালফ্যাল করে তাকিয়ে থাকে। ইদানীং তার ছেলেকে নিয়ে এত নাচানাচি, এত হুল্লোড় সব ওই নাচের জন্য! তার বিশ্বাস হয় না। কিন্তু সে নিজের চোখে দেখেছে টিভিতে, কত বড় স্টেজে তার ছেলে নাচছে। পাশ থেকে অজয় মুখ বাড়ায়, সে ভালো করে চুল আঁচড়ে এসেছে, বলে, ”আমাদের খুবই ভালো লাগছে। কিন্তু এটা তো আমরা জানতামই। ছোট থেকেই রিন্টু, মানে আমার ভাই অসাধারণ নাচে। আমরা সবাই তাই ওকে ছোট্ট থেকে এই দিকে অনেক উৎসাহ…।”
মেয়েটা বলে, ”আচ্ছা, ইতিমধ্যেই উনি অনেক কটা বড় বড় অফার পেয়ে গেছেন। ইদানীং কালের ওয়েস্টার্ন ড্যান্সের মাঝে যেভাবে উনি আমাদের ক্ল্যসিকাল ঘরানাকে সারা দেশের সামনে তুলে ধরেছেন, তাতে সবাই মুগ্ধ। এত প্রত্যন্ত গ্রাম থেকে ওই জায়গায় যাওয়ার জার্নিটা ওঁর কেমন ছিল, দাদা হিসেবে একটু যদি শেয়ার করেন।”
সুষমা দূরে দাঁড়িয়ে গোরুকে জল দিতে দিতে নিজের মনে হাসে। অজয়ের সাথে চোখাচোখি করতে পারে না, পাছে ছেলেটা লজ্জা পায়। দূরে চোখ চলে যায় সেই শ্যাওলা পড়া স্যাঁতস্যাঁতে উঠোনটার দিকে, মনে পড়ে যায় বছরকয়েক আগের মা-ছেলের সেই রাতের কথা। মঙ্গলার গলায় আলতো আদর করতে করতে মুখে খড় ঠুসে দিতে দিতে সে ভাবে, হাজার লোকের কথা শুনতে শুনতে তারও মনে মাঝে মাঝে ভয় হত, সত্যিই তার ছেলে হিজড়ে নয় তো? কিন্তু আজ আর সে ভয় নেই। সত্যিকারের হিজড়েদের সুষমা এখন চেনে। ভাগ্যিস সে সেই রাতে বালির মধ্যে হারিয়ে যাওয়া নদীটাকে বাঁচাতে চেয়েছিল!
একটা দীর্ঘশ্বাস ফেলে সুষমা হাসিমুখে গলা চড়ায়, ”আপনারা এট্টু বসুন, অ্যাদ্দূর এসেছেন, জলমিষ্টি খেয়ে যাবেন!”
আধভাঙা উঠোনের যেদিকটায় শ্যাওলা জমে কালো জমাট পাঁকের মতো হয়ে গেছে, সেইখানটায় পারতপক্ষে কেউ যায় না, রাতের বেলা তো নয়ই। কোথা থেকে কি বিছেটিছে কামড়ে দেবে, সাপখোপ থাকাও বিচিত্র নয়। রুমকি দু-বার গোটা উঠোনটা খুঁজে গেছে। রিন্টুকে দেখতে পায়নি। আর শুধু দিদি কেন, পৃথিবীর কেউ আর রিন্টুকে দেখতে পাবে না কোনোদিন, দাঁতে দাঁত চিপল রিন্টু।
কালো জমাট পাঁকের মতো স্যাঁতসেঁতে জায়গাটায় গুটিসুটি মেরে বসে ফুলে ফুলে কাঁদছিল ও। ফুলে ফুলে কাঁদার একটা সুবিধা আছে। খুব জোরে কান্নার দমক এলেও খুব কাছে না থাকলে কেউ বুঝতে পারবে না যে ও কাঁদছে। হাঁটুদুটোকে ভাঁজ করে বুকের কাছে নিয়ে বসে দুই হাঁটুর মাঝে মুখ ডুবিয়ে ফোঁপাচ্ছিল রিন্টু। উঠোনের ওপাশের পুকুর থেকে ব্যাঙের আর ঝিঁ ঝিঁ পোকার ডাক ভেসে আসছে। রিন্টুর একেবারেই যে ভয় লাগছে না তা নয়, তবু ও উঠছিল না। কনুইয়ের আর পিঠের কেটে যাওয়া অংশটা যত ফুলে উঠছিল, জ্বালাটাও ততই বাড়ছিল, তবু ও উঠছিল না।
দিদি দুবার খুঁজে যাওয়ার পর মা এল। আর মা এমনই একজন, ঘুটঘুটে অন্ধকারের মধ্যেও ঠিক খুঁজতে খুঁজতে পেয়ে যায় রিন্টুকে, ”তুই এই নোংরার মধ্যে বসে আছিস? ইশ, রাজ্যের নোংরা, পোকামাকড় ঘুরছে! শিগগিরই উঠে আয়! খেতে দিয়েছি।”
রিন্টুর ইচ্ছে হল একছুটে গিয়ে মায়ের বুকে ঝাঁপিয়ে পড়ে, তবু ও দাঁতে দাঁত চেপে বসে রইল, ”আমার খিদে নেই। তুমি যাও।”
রিন্টুর মা সুষমা ভালোই জানে তার ছেলের জেদের কথা। ও আর রাগ করল না। সাবধানে পিছল হয়ে থাকা মেঝের ওপর দিয়ে এগিয়ে গিয়ে ছেলের কাছে জড়িয়ে ধরে মাথায় হাত বুলিয়ে দিতে লাগল, ”রাগ করে না বাবা! বাবা তো ভালোর জন্যই বলে বল?”
এতক্ষণের জেদ আর রাগ মায়ের স্নেহের স্পর্শে মুহূর্তে অভিমানের বৃষ্টি হয়ে দু-চোখের বড় বড় ফোঁটা হয়ে ঝরে পড়তে শুরু করল, রিন্টু মা-কে জড়িয়ে ধরে বলল, ”ভালোর জন্য? কি ভালোর জন্য, মা? বাবা যে মাঠ থেকে এসে সেদিন রাতে তোমায় ধাক্কা দিল, তোমার পড়ে গিয়ে কপালটা কেটে গেল, সেটা ভালোর জন্য? নাকি আমাকে আজ মারল, আমি কি করেছি, তুমি বল?”
সুষমা ঠোঁট কামড়ে ধরল। বাচ্চাদের সামনে যে আগলগুলো থাকা দরকার, সেগুলো অনেকদিনই এই বাড়ি থেকে ঘুচে গেছে, শুধু দারিদ্রের জন্য নয়, অশিক্ষিত অত্যাচারে, যবে থেকে রমেশ তাড়ির আড্ডায় যাওয়া শুরু করেছে। কিন্তু সেটা ও পনেরো বছরের ছেলের সামনে প্রকাশ করল না। বাবা, সে যত খারাপই হোক, বাচ্চাদের সামনে তার নিন্দা করাটা ঠিক নয়, সেটা সুষমা তার এইট অবধি পড়া বিদ্যেতেও জানে। শৈশবের গণ্ডি পেরিয়ে সবেমাত্র কৈশোরে পা দেওয়া ছেলের মাথায় আলতো করে হাত বোলাতে বোলাতে বলল, ”বাবা সবার বড় রিন্টু। তুই যেটা করছিস, পরে সেটার জন্য তোকে আরো কষ্ট পেতে হবে, তাই জন্য বাবা তোকে এখন থেকেই…!”
রিন্টু কথার মাঝেই ঝাঁঝিয়ে উঠল, ”সে তো এখনো পেতে হয়। দাসপাড়ার রতনদা, নন্টেদা কত প্যাঁক মারে আমায়, টিটকিরি দেয়, আমি কি পাত্তা দিই? কিন্তু পাপিয়া দিদিমনি? আমায় তো কত ভালোবাসে! বলে আমি ঠিকমতো প্র্যাকটিস করলে একদিন অনেক নাম করব। সেটা বুঝি কিছু না? কে কি বলল কি এসে গেল?”
সুষমা ছেলের অবুঝপনায় অস্থির হয়ে ওঠে, ”রিন্টু, তোর পাপিয়া দিদিমনি শহরের মেয়ে। কলকাতায় ওরকম অনেক ছেলেই নাচে। কিন্তু গ্রামে কখনো কাউকে দেখেছিস? হিন্দি গানের সঙ্গে নাচ, ঠিক আছে। কিন্তু ধুতি পরে চোখ এঁকে ওইসব বেঁকিয়ে বেঁকিয়ে নাচ? দেখেছিস কখনো? রতনরা তোকে আরো জ্বালাবে এরকম করলে। তোর পেছনে লাগবে, মেয়েদের মতো বলে নোংরা কথা বলতে শুরু করবে। আমরা একঘরে হয়ে যাব। তার থেকে এখন থেকেই সরে আয়। তোর বাবা বলেছে তোর ওই দিদিমনিকে গিয়ে বলবে…!”
রিন্টু এবার আহত বাঘের মতো ফুঁসে ওঠে, ”খবরদার মা! বাবা যদি দিদিমনিকে কিছু বলে তাহলে কিন্তু খুব খারাপ হবে, তুমি দেখে নিও! আর আমি বেঁকিয়ে বেঁকিয়ে নাচ করি না মা, ওটা কত্থক। বহু পুরনো নাচ এটা। আর তুমি বলছ এটা মেয়েদের নাচ? জানো এটা আসলে কৃষ্ণের নাচ? আর আগেকার দিনে ছেলেরাই এটা বেশি নাচত। অজন্তা ইলোরা, সব প্রাচীন গুহায় তাঁদের ছবি আছে। আর আমার নাচতে ভালো লাগে, মা! তাই বলে আমি মেয়ে কেন হব? উদয়শঙ্কর কি মেয়ে ছিলেন? সারা পৃথিবী আজ ওঁকে এই নাচের জন্যই চেনে!”
সুষমা মনে মনে নিজের অজ্ঞতায় একটু থমকে যায়। রিন্টু যেটা নাচে, সেটা কেষ্টঠাকুরের নাচ? আর যার নাম রিন্টু করল, তাকে সে চেনে না। নিশ্চয়ই বিখ্যাত কেউই হবে। ও নরম গলায় বলল, ”তোকে এসব গল্প কে করে? তোর ওই দিদিমনি?”
রিন্টু এবার একটু খুশি হয়, বলে, ”হ্যাঁ, দিদিমনি বলে। আমি বইও পড়েছি। জানো মা, আমার নাচতে খুব ভালো লাগে। রামায়ণ মহাভারতের কতরকম গল্পের সঙ্গে কতরকম ভঙ্গি করতে হয় মা…!”
সুষমা ছেলের অতি উৎসাহে বলা কথাগুলো অন্যমনস্ক হয়ে শুনে চলেছিল। মাথায় অন্যদিকে ঘুরছিল আসন্ন ঝড়ের ভয়। রমেশ আজ মেরেছে, এরপর কোনদিন রক্তারক্তি ঘটাবে, তার ঠিক নেই। এই অজপাড়াগাঁয়ের মানুষজন কোনো কিছু অন্যরকম দেখেই টিপ্পনী কাটতে ছাড়ে না। সুষমার হঠাৎ বুকটা মুচড়ে ওঠে। কতলোকের ছেলে কত বয়ে যাচ্ছে, দিনরাত বিড়ি ফুঁকছে, গালাগাল করছে, আর তার ভদ্র সভ্য ছেলেটা একটু নাচতে ভালোবাসে, নিজের খেয়ালে নাচে, তাতে লোকের এত চোখ টাটানো কেন? এই তো, পাশের বাড়ির শন্টের মা এসে সেদিন চোখমুখ টিপে হাত ধরে কিরকম ইশারা করে কথা শুনিয়ে গেল, ”না রে তুই তো জানিস না, ওদের বাবা সেদিন বলছিল এরকম কিছু কিছু ছেলের দোষ হয়। বয়স থাকতে থাকতে ডাক্তার দেখালে সেরেও যায়। তোরা ডাক্তার দ্যাখা, সুষমা! নাহলে দেখবি কোনদিন ওরা খবর পেয়ে এসে ধরে নিয়ে যাবে।”
সুষমা কিছু বলতে পারেনি, চুপচাপ হজম করেছে গায়ে জ্বালা-ধরানো কথাগুলো। বলতে পারেনি যে তুমি নিজের চরকায় তেল দাও গে যাও দিদি! তোমার ছেলে দুলেদের মাঠে গিয়ে নেশা করে চুর হয়ে পরে থাকে। বলতে পারেনি কিছুই। লোকের আঁতে ঘা দিয়ে কথা ও কিছুতেই বলতে পারে না কোনোদিন। ক্লান্ত চোখে ও দূরের গোয়ালের গোরুটার দিকে তাকায়। কলকাতা থেকে রিন্টুদের ইস্কুলে পড়াতে আসা ওই দিদিমনি একদিন সুষমাকেও বুঝিয়েছিল, ”দিদি আপনি বুঝতে পারছেন না, রিন্টুর মধ্যে একটা জন্মগত প্রতিভা আছে ক্লাসিক্যাল নাচে। এটা নষ্ট করবেন না প্লিজ! ওকে উৎসাহ দিন। দেখবেন, ও অনেকদূর যাবে। ওর নাচই আপনাদের জীবনটা পালটে দেবে।”
সুষমার হঠাৎ গোয়ালে আপন খেয়ালে জাবর কেটে যাওয়া মঙ্গলার মতোই নিজেকে অসহায় মনে হয়। মঙ্গলার মতো ও নিজেও রমেশের পোষা প্রাণী ছাড়া আর কি? গোরুটাও যেমন সারাদিন মাঠে লাঙল টেনে, দুধ দিয়ে খেতে পায়, ও-ও তেমনি সারাদিন উদয়াস্ত খেটে এই বাড়িতে থাকতে পড়তে পারছে। ওর কথার দাম কি এই বাড়িতে? এই যে রুমকির পড়ায় মাথা নেই, ও বলেছিল মেয়েটা সেলাই করতে ভালোবাসে, আঁকার হাতও আছে, ওকে বরং ওইসব শেখাও, আর কিছু না হোক, নিজেরটা নিজে চালাতে পারবে, যেটা বলেনি সেটা হল সুষমার মতো লাথি-ঝ্যাঁটা খেয়ে তো বাঁচতে হবে না। কই, রমেশ শুনল ওর কথা? ফুতকারে উড়িয়ে দিল। তেমনি আজও তো বলতে গিয়েছিল ওই দিদিমনির শেখানো মতো। আর সত্যিই তো, আপত্তির কোনো কথাও নয়। সপ্তাহে একদিন কলকাতায় রিন্টুকে নিয়ে যাবে ওই দিদিমণির যে দিদিমণি, তার কাছে ক্লাস করাতে, তার নাকি অনেক নাম। টাকাও দিতে হবে না। কিন্তু কি হল? মাঝখান থেকে ছেলেটা শুধুশুধু মার খেলো।
আজ বোধ হয় তাড়ির নেশাটা একটু বেশিই চড়েছিল রমেশের। ছেলেটাকে বেধড়ক পেটাতে পেটাতে যে গালাগালগুলো দিচ্ছিল সেগুলো অতি বড় শত্রুকেও মানুষ দেয় না। মারতে মারতে চিৎকার করছিল, ”শালা হিজড়ে কোথাকার! কানে দুল পরে ঘাগরা পরে নাচার শখ হয়েছে তোর? শালা আমি লজ্জায় পাড়ায় মুখ দ্যাখাতে পারছি না, আর ইনি যাবেন কলকাতায় খ্যামটা নাচতে? প্যাঁদানিতে চোর চুরি করা ভুলে যায় আর তোর এই রোগ সারবে না?” সঙ্গে উপযুক্ত সঙ্গত দিচ্ছিল সুষমার ভাসুরের ছেলে অজয়। ভাইয়ের নাচে তার ঘোরতর আপত্তি। পড়াশুনোয় ভালো, তার দেমাকও খুব।
সুষমার হঠাৎ হুঁশ হতে দ্যাখে, রিন্টু কোলে মাথা রেখে ঘুমিয়ে পড়েছে, চোখের দু-পাশ থেকে জলের ফোঁটা গড়িয়ে পড়ে মাঝপথেই শুকিয়ে গেছে। সুষমা তাকিয়ে তাকিয়ে ভাবে, মাঝপথে শুকিয়ে যাওয়া চোখের জলটা যেন বালির মধ্যে হারিয়ে যাওয়া একটা নদী। এমন কত নদী যে ওর মনের মধ্যে শুকিয়ে গেছে! সেই একই জিনিস ছেলেটার সাথেও হবে?
পরের দিন সুষমা স্কুলে গিয়ে দেখা করল পাপিয়া দিদিমণির সঙ্গে।
দিনচারেক বাদে রমেশ যখন মাঠ থেকে ফিরে শুনল, রিন্টু এবারেও ফেল করাতে ওদের ইস্কুলেরই একটা মাস্টার ওকে কলকাতা নিয়ে গেছে তার কোন আত্মীয়র বাড়িতে খাওয়া-পড়ার কাজে, যতটা গণ্ডগোল করবে ভেবেছিল, সেরকম কিছুই করল না। সুষমা মার খাওয়ার জন্য তৈরি হয়ে ছিল, কিন্তু রমেশ কিছুক্ষণ গুম হয়ে বসে থেকে মুড়ি লংকা চিবোতে চিবোতে অজয়কে বলল, ”ভালোই হয়েছে! এখানে থাকলে ওই দিদিমণিটা ওর মাথা খেত। আমাকেও লোকজন ঢিল ছুড়ত। তার চেয়ে নিজে করেকম্মে খাক।”
সুষমা শেষবেলায় গোরুটাকে একটু জল দিচ্ছিল। নিজের মনেই হাসি পেল ওর। দিনরাত বউ-ছেলে-মেয়েকে পেটালে লোকে এখানে ঢিল ছোড়ে না, এদিকে ওর ভালোমানুষ নরম ছেলেটা সুন্দর গানের সঙ্গে নাচে, তাতে নাকি লোকের ঢিল ছোড়ার জন্য হাত নিশপিশ করে!
পাশে বসে থাকা অজয় টিপ্পনী কাটল, ”যাই বল কাকা, আমার ভাই হয়ে কিনা লোকের বাড়ি চাকরের কাজ করবে, বন্ধুদের কাছে মুখ দ্যাখাবো কি করে?”
মাসদুই পরে রিন্টু প্রথম টাকা পাঠাল। সাতশো টাকা। সুষমা কাঁপা কাঁপা হাতে জলভরা চোখে পাপিয়া দিদিমণির ফোন থেকে ফোন করল, ”তুই কেমন আছিস বাবা? খাওয়াদাওয়া করছিস ঠিকমতো?”
ওপাশ থেকে রিন্টুর উচ্ছ্বসিত কণ্ঠস্বর ভেসে এল, ”আমি খুব ভালো আছি মা! এখানে আমি মাসিমনির কাছে নাচ শিখি, টুকটাক কাজও করি। তুমি বিশ্বাস করবে না মা, এখানে আমার মতো কত দাদারা আছে কি ভালো নাচে জানো?”
সুষমা হাসল। এই ক-দিনেই ছেলের গলা ভেঙে পুরুষালি ভাব এসেছে। কে বলে তার ছেলে হিজড়ে? তার ছেলে হিজড়ে হলে কেষ্টঠাকুর নিজেও হিজড়ে বলতে হয়। ও অস্ফুটে বলল, ”ঠিকমতো খাওয়াদাওয়া করিস।”
দিন যায়, মাস যায়, ঘোরে বছরও। মাঝে রিন্টু বারচারেক বাড়ি এসেছে। বাপের সাথে কথা বলেনি বিশেষ, মায়ের সাথেই দিনরাত গুজগুজ ফুসফুস। তাতে রমেশ খুব একটা রাগ করেনি, বেশ চেহারা হয়েছে ছেলের। পেটানো জোয়ান চেহারা। রক্তবের হওয়া কাশির সাথে বিড়ি ফুঁকতে ফুঁকতে দাওয়ায় বসে রমেশ আড়চোখে ছেলেকে দ্যাখে আর ভাবে, নাহ এই একটা কাজ সুষমা সত্যিই ভালো করেছিল, ওই নাচনি মাস্টারনিটার কবল থেকে ছেলেটাকে বাঁচিয়ে! নিজের কড়া হাতে রাশ ধরার ওপরও গর্ব হয় রমেশের, ওরকম শক্ত হাতে ছেলেকে শাসন করেছিল বলেই না আজ তার জোয়ান ছেলে দু-হাতে টাকা রোজগার করছে! কোনো বড় কারখানায় নিশ্চয়ই কাজ করে, এত ভালো কামাই যখন!
অজয় প্রথম প্রথম রিন্টুকে চাকর বলে ঠেস দিত, ইদানীং আর দেয় না। বারো ক্লাস পাশ করে আর এগোতে পারেনি অজয়, টুকটাক টিউশানি ছাড়া কিছু জোটাতেও পারেনি। সংসার ওই রিন্টুর টাকাতেই চলছে যে!
এবার যাওয়ার আগে রিন্টু মা-কে আড়ালে নিয়ে যায়, ”এবার অনেক দিন আসতে পারব না মা! মুম্বাই যাচ্ছি একটা বড় কম্পিটিশনে। মাসিমনির আমার ওপর অনেক আশা। আমাকে বলেছে, রিন্তু, এই নাচের স্কুলের মাস্টার হয়ে থাকলে কিন্তু চলবে না। এই খুচখাচ প্রোগ্রাম আর মাস্টারিতে ক-টাকাই বা আয়। একটা কোনো বড় কোরিওগ্রাফারের নজরে পড়তে পারলে……! ঘুরে আসি, এসে তোমাকে কলকাতা নিয়ে যাবো। সাবধানে থেকো।”
*
রিন্টু চলে যাওয়ার প্রায় তিন মাস বাদে একদিন সুষমাকে পাপিয়া স্কুলে ডেকে পাঠাল। মুখে উজ্জ্বল হাসি, উত্তেজনায় চোখ জ্বলজ্বল করছে, ”রিন্টু সারা ভারতের মধ্যে প্রথম দশে পৌঁছে গেছে দিদি! এবার শুধু দরকার আমাদের সবার প্রার্থনা! জিততে পারলে পঁচিশ লাখ টাকা পাবে রিন্টু, তার সাথে ওর কেরিয়ার তৈরি। ভাবতে পারছেন?”
সুষমা মাথামুন্ডু কিছুই বোঝেনা, ঘোমটার একটা খুঁট দাঁতে চেপে হাঁ করে তাকিয়ে থাকে। ওর বিস্মিত মুখ দেখে পাপিয়া অবাক হয়ে যায়, ”একি, আপনি কিছু জানেন না? না ওর বাবার ভয়ে কাউকে কিছু বলেননি!”
আর একমাসের মধ্যে অবশ্য সারা গ্রাম তো দূর, গোটা বর্ধমান জেলাই জেনে গেল। এত প্রত্যন্ত গ্রামের একটা ছেলে, এতবড় নাচের কম্পিটিশনে নাচছে, শাহরুখ, সলমনের মতো হিরো, যাদের এখানকার মানুষজন অন্য গ্রহের মানুষ ভাবে, সেই অত বড় বড় স্টারেরা এখানকার ছেলেটার পিঠ চাপড়ে দিচ্ছে, গোটা গ্রামে হইহই পড়ে গেছে। অজয় আজকাল পড়িয়ে এসেই টিভি খুলে ফ্যালে, আরো অনেক ছেলে এসে জোটে সেদিন তারা যাকে টিটকিরি মারত, তার নাচ দেখতে। তার প্রশংসায় সিটির হুল্লোড় পড়ে যায় উঠোনে। আগে টিভি ছিল না। কয়েক মাস আগে রিন্টু পাঠিয়েছিলো। পাড়ার ছেলেদের আড্ডা এখন ডকে, সারাক্ষণ রিন্টুকে নিয়ে তারা মশগুল। রতন, নন্টের মতো কিছু অত্যুৎসাহী ছেলে ছোট ছোট ফেস্টুন ছাপিয়ে সারা গ্রামে টাঙিয়ে দিয়েছে, ”আমাদের খড়মপুর গ্রামের গর্ব, আমাদের সবার আদরের ভাই রিন্টু আজ লড়ছে ভারতের সেরা ড্যান্সার হতে, আপনারা সবাই ভোট দিয়ে আমাদের রিন্টুকে জয়ী করুন…।” এরকম সব ফেস্টুন।
ফাইনালের আগে একদিন কলকাতার দুজন রিপোর্টার এল বাড়িতে। রমেশ দাওয়ায় বসে বিড়ি টানছিল। মাঠে যাওয়া অনেক কাল ছেড়ে দিয়েছে, শরীরও দেয় না, আর দরকারও হয় না। কাশিটাও বেড়েছে।
রিপোর্টার মেয়েটা মাইক হাতে জিজ্ঞেস করল, ”আচ্ছা সেমিফাইনালে আপনার ছেলের যে নটরাজ পারফরম্যান্সে সারা দেশ মুগ্ধ হয়ে গেছে, আপনি বাবা হিসেবে কতটা গর্ববোধ করছেন? কেমন লাগছে আপনার?”
রমেশ কাশি চেপে ফ্যালফ্যাল করে তাকিয়ে থাকে। ইদানীং তার ছেলেকে নিয়ে এত নাচানাচি, এত হুল্লোড় সব ওই নাচের জন্য! তার বিশ্বাস হয় না। কিন্তু সে নিজের চোখে দেখেছে টিভিতে, কত বড় স্টেজে তার ছেলে নাচছে। পাশ থেকে অজয় মুখ বাড়ায়, সে ভালো করে চুল আঁচড়ে এসেছে, বলে, ”আমাদের খুবই ভালো লাগছে। কিন্তু এটা তো আমরা জানতামই। ছোট থেকেই রিন্টু, মানে আমার ভাই অসাধারণ নাচে। আমরা সবাই তাই ওকে ছোট্ট থেকে এই দিকে অনেক উৎসাহ…।”
মেয়েটা বলে, ”আচ্ছা, ইতিমধ্যেই উনি অনেক কটা বড় বড় অফার পেয়ে গেছেন। ইদানীং কালের ওয়েস্টার্ন ড্যান্সের মাঝে যেভাবে উনি আমাদের ক্ল্যসিকাল ঘরানাকে সারা দেশের সামনে তুলে ধরেছেন, তাতে সবাই মুগ্ধ। এত প্রত্যন্ত গ্রাম থেকে ওই জায়গায় যাওয়ার জার্নিটা ওঁর কেমন ছিল, দাদা হিসেবে একটু যদি শেয়ার করেন।”
সুষমা দূরে দাঁড়িয়ে গোরুকে জল দিতে দিতে নিজের মনে হাসে। অজয়ের সাথে চোখাচোখি করতে পারে না, পাছে ছেলেটা লজ্জা পায়। দূরে চোখ চলে যায় সেই শ্যাওলা পড়া স্যাঁতস্যাঁতে উঠোনটার দিকে, মনে পড়ে যায় বছরকয়েক আগের মা-ছেলের সেই রাতের কথা। মঙ্গলার গলায় আলতো আদর করতে করতে মুখে খড় ঠুসে দিতে দিতে সে ভাবে, হাজার লোকের কথা শুনতে শুনতে তারও মনে মাঝে মাঝে ভয় হত, সত্যিই তার ছেলে হিজড়ে নয় তো? কিন্তু আজ আর সে ভয় নেই। সত্যিকারের হিজড়েদের সুষমা এখন চেনে। ভাগ্যিস সে সেই রাতে বালির মধ্যে হারিয়ে যাওয়া নদীটাকে বাঁচাতে চেয়েছিল!
একটা দীর্ঘশ্বাস ফেলে সুষমা হাসিমুখে গলা চড়ায়, ”আপনারা এট্টু বসুন, অ্যাদ্দূর এসেছেন, জলমিষ্টি খেয়ে যাবেন!”
প্রদীপ্ত দিব্যি টেকনোপলিস থেকে হোম টাউন পেরিয়ে আরেকটু নারকেলবাগানের দিকে এগিয়ে ডান দিকে টার্ন নিতে যাচ্ছিলেন, এমন সময় আলো-আঁধারিতে আজকেও মেয়েটাকে চোখে পড়ে গেল। সেই সেদিনের মতোই। কি একটা ঝ্যালঝেলে ধরণের কালো জামা পড়ে অল্প ঝুঁকে ওড়নাটাকে গলায় পেঁচিয়ে দাঁড়িয়ে আছে, কাঁধে সস্তা ব্যাগ, গলায় ঝুটো পাথরের মালাটা চকচক করছে। চোখের নীচের কাজল ধেবড়ে গিয়ে কালো বলে ভ্রম হয় এই ষ্ট্রিটলাইটের ঝকমকে আলোতেও।
প্রদীপ্ত দূর থেকেই চোখ সরু করে সেদিনের মত কোনো গাড়ি আছে কিনা দেখতে চেষ্টা করলেন। নাহ, কেউ কোথাও নেই। এমনিতেই এই নিউটাউনের গলিগুলো সন্ধে নামতে না নামতেই শুনশান হয়ে যায়, তারপর এখন তো শীতের রাতের সাড়ে ন-টা। মাইলখানেক দূরের আইটি কোম্পানির ছেলেমেয়েগুলো শুধু বড় রাস্তার মোড়গুলোতে শাটল বা বাস ধরার অপেক্ষায় এদিক ওদিক দাঁড়িয়ে থাকে ক্লান্ত শরীরে ঢাউস ব্যাগ পিঠে। কতদিন একজন দুজনকে একটু এগিয়ে দিয়ে শাটল ধরতে হেল্প করেছেন প্রদীপ্ত। দু-একটা ছেলেমেয়ের কাছে এখন বেশ মুখচেনাও হয়ে গেছেন।
অবশ্য কলকাতার উপকণ্ঠের র‌্যাপিড গতিতে বেড়ে ওঠা এই নিউটাউনে প্রদীপ্ত এখন খুব ছোটখাটো লেভেলের সেলিব্রিটিই বলা চলে! বিশেষ করে এই পনেরোই আগস্ট নিউটাউন থানা সংবর্ধনা দেওয়ার পর। আরতিও বেশ গর্ব করেন তাঁর স্বামী রত্নটিকে নিয়ে ইদানীং, খেয়াল করেছেন প্রদীপ্ত। অথচ এই আরতিই না সেদিন কি বাধা দিয়েছিলেন, মনে পড়লেই নিজের মনেই হাসেন প্রদীপ্ত।
অবশ্য তার জন্য আরতিকে খুব একটা দোষ দেওয়া যায় না। স্টেট ব্যাঙ্কের পুরো ইস্টার্ন রিজিওনের জেনারেল ম্যানেজার হয়ে বছর দুয়েক হল রিটায়ার করেছেন প্রদীপ্ত। ছাত্রজীবনে ঝকঝকে স্টুডেন্ট ছিলেন, বাইশ বছরের সদ্য কলেজ পাশ করা তরুণ হয়ে যোগ দিয়েছিলেন স্টেট ব্যাংকে, তাও আবার ডাইরেক্ট অফিসার হয়ে। তখনকার দিনে বাঙালি ছেলে ডিরেক্ট অফিসার হয়ে ব্যাংকে ঢুকছে শোনাই যেত না, অধিকাংশই ঢুকতো কেরানি হয়ে। নিজের মেধা আর কর্মদক্ষতার জোরে প্রায় উল্কার গতিতে উঠেছেন অফিসের সিঁড়ি বেয়ে, ঘুরেছেন কত দেশ-বিদেশ, সরকারের বহু হাই লেভেল কমিটিতে মেম্বার হয়ে নিয়েছেন বহু গুরুত্বপূর্ণ অর্থনৈতিক সিদ্ধান্ত, সেই দুঁদে কর্মকর্তা হয়ে প্রদীপ্ত এখন যদি রিটায়ারের পর এক লাখ সাড়ে উনিশ হাজার টাকা দিয়ে একটা টোটো গাড়ি কিনে নিউটাউনের পথে পথে চালিয়ে বেড়ান, তাতে আরতি কেন, অনেক স্ত্রীই তুমুল আপত্তি করবে।
কিন্তু প্রদীপ্তর নিজের ওই সমস্ত তথাকথিত উঁচু কাজ নীচু কাজের সোশ্যাল ট্যাবু একেবারেই নেই। ব্যাংকের মার্কিন অপারেশানস সামলাতে বেশ কয়েক বছর ছিলেন আমেরিকায়, ওখানকার কালচার বেশ পছন্দ প্রদীপ্তর, খেয়াল করে দেখেছেন ওখানে কোনো কাজই ছোট মনে করা হয় না। হার্ভার্ড-এর মতো বিশ্বসেরা ইউনিভার্সিটির টপার ফ্রি টাইমে কোনো হেসিটেশান ছাড়াই পিজ্জা ডেলিভারি বয়ের কাজ করে কিংবা পিএইচডি করা মেয়েটা কোনো আইসক্রিম পার্লারে। মেয়ের কাছে কানাডা গিয়েও একই জিনিস দেখেছেন, বা জার্মান জামাইয়ের জার্মানির বাড়িতে গিয়েও এর কোনো ব্যতিক্রম দেখেননি তিনি। এসব দেখেটেখে তাঁর মনে হয়েছে, প্রথম বিশ্বের দেশগুলোতে এসব নিয়ে মানুষের কোনো ছুঁৎমার্গ নেই, যত সংস্কার এই উন্নয়নশীল দেশে।
আর তাছাড়া প্রদীপ্ত তো আর রোজগার করার জন্য টোটোটা কেনেননি! চেতলায় পৈত্রিক বাড়ি ছিল, সে বাড়ি মেরামতির অভাবে আর হাজার শরিকের খেয়োখেয়িতে এখন ভগ্নপ্রায়, আর কাজের সুবাদে সারাটা জীবন ঘুরে বেড়ানোয় কোথাও আর থিতু হওয়া হয়নি। তাই রিটায়ারমেন্টের বছরখানেক আগে যখন একটা স্থায়ী বাসস্থান খোঁজার দরকার পড়ল, নিউটাউনে নামি রিয়েল এস্টেট কোম্পানির কমপ্লেক্স তৈরির বিজ্ঞাপন দেখে সাত-পাঁচ না ভেবে তখন বুক করে দিয়েছিলেন। ভেবেছিলেন, কলকাতার পলিউশান আর ব্যস্ততা থেকে একটু দূরেও থাকা যাবে, আবার নাগরিক সুযোগ-সুবিধাগুলোও পাওয়া যাবে বেশ। প্রথম প্রথম আসার পর ভালোই লেগেছিল, একটু গাড়ি নিয়ে এগোলেই শপিং মলও আছে, আবার ইকো ট্যুরিজম পার্কের মতো ঘোরার জায়গাও আছে, তার সাথে রবীন্দ্র তীর্থ, নজরুল তীর্থের মতো সাংস্কৃতিক প্রাঙ্গণ। এছাড়া বেশ ফাঁকাফাঁকা অঞ্চল, দূরের বড় রাস্তা দিয়ে বাস ছুটে চলে।
কিন্তু মাস কয়েক কাটার পর আরতি একদিন বলেই ফেললেন, ”কি ভূতুড়ে জায়গায় যে বেছে বেছে ফ্ল্যাট কিনলে তুমি! বাজারটা নাহয় তুমি গাড়ি করে এনে দাও, বাকি সারাটা দিন কোনো লোক নেই! একটা মাছ ওলা নয়, একটা সেলসম্যান নয়, ধুর! ভালো লাগে নাকি! হাঁটাপথে কিছুই নেই। টুকটাক কিছু দরকার হলেও তোমাকে যদি গাড়ি বের করতে হয়, তাহলে তো মুশকিল! এত বড় এরিয়া, আর দুটো মোটে রিকশা চলে। না অটো, না কিছু। বুড়োবুড়িতে থাকি, কেউ এসে গলা কেটে রেখে গেলেও আশপাশের কেউ টের পাবে না!”
প্রদীপ্তও মনে মনে অসহিষ্ণু হয়ে উঠছিলেন, তবু নিজের ভেতরের উষ্মা প্রকাশ না করে আরতিকে বুঝিয়েছিলেন, ”আরে, নতুন এরিয়া! একটু ডেভেলপ হতে সময় লাগবে না? বাষট্টি সালে তোমার বাবা যখন তোমাদের ওই সল্টলেকের বাড়ির জমিটা কিনেছিলেন, তখন তো ওইসব জায়গা পুরো জলা ছিল! রাতবিরেতে শিয়াল ডাকতো রীতিমতো! আর এখন? তোমার ভাইকে জিগ্যেস করো ও-বাড়ির দাম দশ কোটির ওপরে! আর কি নেই ওখানে! একটু টাইম তো লাগবেই!”
আরতি একটুও কনভিন্সড না হয়ে প্রদীপ্তকে দাবড়ে চুপ করিয়ে দিয়েছিলেন, ”তুমি থামো তো! আমার বাবা না হয় জানত যে ভাই সুবিধাটা একসময় ভোগ করবে। আমাদের কে করবে শুনি? তোমার মেয়ে কি কানাডার সিটিজেনশিপ এমনি এমনি নিল? না তোমার জার্মান জামাই এই নিউটাউনে এসে থাকবে! তোমার ওই চেতলার বাড়ির মতো আমাদের এই ফ্ল্যাটও একদিন খসে খসে পড়বে। তার চেয়ে নিজেরা ভালো জায়গায় থাকলেই হত! কতবার তখন বলেছিলাম দমদমের দিকে দ্যাখো, দেখলে না। অবশ্য আমার মতামতের মূল্য আর কোনোদিন দিয়েছ তুমি!”
মেয়েটার কাছাকাছি আসতেই প্রদীপ্তর সঙ্গে মেয়েটার চোখাচোখি হল, মেয়েটা ফ্যাকাসে হেসে একটু ইতস্তত করে বলল, ”অনেকক্ষণ দাঁড়িয়ে আছি, রিকশাগুলো যে কোথায় গেল!”
অন্য কেউ হলে প্রদীপ্ত এত কথা বলতে দিতেন না। দশ-পনেরো সেকেন্ডের মধ্যে আলাপ সেরে নিয়েই উঠিয়ে নিতেন টোটোয়, তারপর গল্প করতে করতে ছেড়ে দিয়ে আসতেন বাড়িতে। এই তো সর্বসাকুল্যে ছ-সাতটা গলি। ঝোঁকের মাথায় বছরখানেক আগে টোটোটা কিনে এনেছিলেন চিনার পার্কের একটা দোকান থেকে, ভেবেছিলেন টুকটাক বাজার দোকান তো করবেনই, রাস্তায় যে যখন লিফট চাইবে, পৌঁছে দেবেন আনন্দের সাথে। এই চত্বরে নয় নয় করেও একশো-র কাছাকাছি অ্যাপার্টমেন্ট ছড়িয়ে ছিটিয়ে মাথাচাড়া দিয়ে উঠেছে, তাদের কতরকমের মানুষ। সকালের বাজার সেরে আসার পর বেশ কিছুটা দূরের একটা ক্লাবে তাস, দাবা এইসব খেলতে যান প্রদীপ্ত। ফেরার পথে যাকে পান তাকেই পৌঁছে দেন গন্তব্যে। পাঁচ-দশ মিনিটের যাত্রাপথে স্বল্প আলাপ, তাতেই বড় আনন্দ পান প্রদীপ্ত। সারাজীবন রোজগার তো দু-হাতে করলেন, এই বয়সে এসে টোটো চালিয়ে বড় তৃপ্তি হয়। প্রথমে কেউ কেউ ভুল করে, টোটো থেকে নেমেই বাড়িয়ে দেয় দশ টাকার নোট, প্রদীপ্ত সবিনয়ে প্রত্যাখ্যান করে জানিয়ে দেন এটা তাঁর শখ মাত্র। প্রথম প্রথম আরতি খুব রাগ করতেন, আশপাশের সবাই হাসাহাসি করে, তাছাড়া কি রাত অবধি এই পলকা গাড়ি নিয়ে ঘুরে বেড়ানো, বুড়ো বয়সে কি ভীমরতি ধরল নাকি!
তবে মাস তিনেক আগে হঠাৎ একটা অ্যাকসিডেন্টে রাস্তার পাশে কাতরানো একটা ছেলেকে যখন নিয়ে গিয়েছিলেন হসপিট্যালে, তখন থেকে এই ছোট্ট জায়গায় বেশ বিখ্যাত হয়ে গেছেন প্রদীপ্ত। ধবধবে সাদা ধোপদুরস্ত পাজামা পাঞ্জাবি পরে দামি রিমলেস চশমার অভিজাত চেহারার প্রদীপ্তকে টোটো নিয়ে আসতে দেখলেই সামনের ডিপিএস স্কুলের খুদেগুলো চেঁচিয়ে ওঠে, ”ওই তো টোটোদাদু! দাদু, আজ কিন্তু আমি তোমার পাশে বসব, কাল মা বসতে দেয়নি সামনে, মা-কে আজ একটু বকে দাও না দাদু!” বাচ্চাদের মায়েরা কপট রাগ করে বলে, ”না জেঠু ওর বায়না শুনবেন না তো, কালও বাড়ি গিয়ে কেশেছে।” প্রদীপ্ত গল্প করতে করতে পৌঁছে দেন তাদের বাসস্ট্যান্ডে।
শুধু যে নামি স্কুলের বাচ্চা নয়, যেকোনো মানুষ, সে রাস্তার হতদরিদ্র মানুষও হাঁটছে দেখে কোথায় যাবেন জিগ্যেস করে বহুদিন টোটোয় তুলে নিয়েছেন প্রদীপ্ত। কাজেই, এই মেয়েটির এত ইঙ্গিত দেওয়ার কোনো প্রয়োজনই ছিল না।
কিন্তু তবু প্রদীপ্ত ভ্রূক্ষেপ করলেন না। মেয়েটার করুণ দৃষ্টির পাশ দিয়ে একটুও গতি না কমিয়ে টোটোটা নিয়ে সজোরে এগিয়ে গেলেন সামনের রাস্তায়। কড়া কথা শোনাবার মনস্থির করেও শেষ মুহূর্তে নিজেকে সামলালেন, তবু নিজের অজান্তেই মনটা ঘৃণায় ভরে উঠল। যত নতুন শহরতলিই হোক, এরই মধ্যে এখানে পৃথিবীর আদিমতম ব্যবসা শুরু করে দিয়েছে এরা। এক ঝলকের জন্য মেয়েটার মুখটা মনে পড়তেই মাথাটা আরো গরম হয়ে উঠল প্রদীপ্তর। শুধু বাজে মেয়ে তাই নয়, মিথ্যেবাদীও। বলেছিল করুণাময়ীর দিকে কোন সেলাই সেন্টারে কাজ করে। সরল বিশ্বাসে কোনো সন্দেহও করেননি প্রদীপ্ত। সেদিনের ঘটনাটা না ঘটলে জানতেও পারতেন না ওর আসল পরিচয়।
কমপ্লেক্সের ভেতরে ঢুকে টোটোটাকে গ্যারাজে ঢোকাতে ঢোকাতে প্রদীপ্ত ভাবলেন, অন্তত চল্লিশ বার তো মেয়েটাকে টোটোয় করে নিয়ে এসেছেনই। তখন অনেক গল্প হত আসতে আসতে। প্রদীপ্তরও একটা অলিখিত ডিউটি হয়ে গিয়েছিল পৌনে দশটা নাগাদ একবার ওই স্ট্যান্ডটা চক্কর মেরে আসা। মনে হতো আহা, বাচ্চা মেয়ে! এই রাতে এতটা রাস্তা একা একা ফিরবে? কতই বা বয়স, বড়জোর সাতাশ আঠাশ, প্রদীপ্তর নিজের মেয়ে চাঁদনীর থেকে ছোটই হবে। এই বয়সে কি অক্লান্ত পরিশ্রম করে।
মেয়েটাও আসতে আসতে অনেক গল্প করত, ওর বাড়িতে ছোট ছেলে আছে, স্বামী রাজমিস্ত্রির কাজ করত, কিন্তু রঙ করতে গিয়ে মাচা থেকে পড়ে গিয়ে চার মাস হল বিছানায়। এখন ঘরে থেকে থেকে মেজাজ খিটখিটে আর সন্দেহ দিনরাত। কোন ভোরে উঠে রান্না করে বাড়ির বাকি সব কাজ সেরে আসতে হয়, ছোট ছেলেটা মা না আসা অবধি জেগে বসে থাকে, এইসব টুকটাক দুঃখের কথা। অনুযোগের সুরে পেছন থেকে বলত মেয়েটা, ”এত দুরন্ত না আমার ছেলেটা কাকু, ওর বাবা তো শুয়ে থাকে, আমি আসতে দেরি করলেই বাড়ি থেকে বেরিয়ে যায়, আর এখানে ফাঁকা রোডে যা জোরে জোরে গাড়ি যায়, আমার যে কি ভয় আগে সারাদিন!” বকতে বকতে প্রদীপ্তদের মতো ঝাঁ চকচকে কমপ্লেক্সের আশপাশে উলু খাগড়ার মতো গজিয়ে ওঠা ছোট ছোট বস্তিগুলো এলেই একটা ঘুপচি ঘরের সামনে নিঃসাড়ে নেমে যেত মেয়েটা।
গত পরশু প্রদীপ্ত শরীরটা ভাল না থাকতেও টোটো নিয়ে গিয়েছিলেন, নেহাত কর্তব্যবোধের তাগিদে। আরতি বারণ করেছিল, ”আহা, আজ যখন চলেই এসেছ, আবার এই ঠান্ডায় বেরচ্ছ কেন?” প্রদীপ্ত শোনেননি। অন্যদিন পৌঁছোবার আগে থেকেই মেয়েটা দাঁড়িয়ে থাকে, কিন্তু সেদিন গিয়ে দেখতে পাননি।
মিনিট পনেরো দাঁড়িয়ে থেকে চলে আসবেন বলে সবে টোটোটা সবে ঘুরিয়েছেন, হঠাৎ একটা গাড়ির কর্কশ ব্রেক কষার আওয়াজে ঘাড় ঘুরিয়ে দেখতে পেয়েছিলেন, সেই মেয়েটা গাড়ি থেকে নামছে। নামছে বলা ভুল, কয়েকজন মিলে তাকে জোর করে নামিয়ে রাস্তায় একরকম ঠেলে ফেলেই দিচ্ছে। মেয়েটা চিৎকার করে কি বলছে শোনার আগেই হিতাহিতজ্ঞান ভুলে প্রদীপ্ত ছুটে গিয়েছিলেন গাড়িটার দিকে, ঘটে যাওয়া কোনো সাংঘাতিক বিপদের কথা আঁচ করে।
গাড়ির সামনের কাচে গিয়ে দুমদুম করে ধাক্কা মেরে চিৎকার করেছিলেন, ”এত সাহস তোদের! শিগগির গাড়ি থামা!” আলোর চেয়েও বেশি স্পীডে পরবর্তী প্ল্যান মনে মনে ছকেও ফেলেছিলেন, গাড়ির নম্বরটা একঝলক দেখে নিয়ে মনের মধ্যে মুখস্থ করছিলেন আপ্রাণ। এমনিতেই ছোটবেলার বন্ধু সন্দীপন এখন লালবাজারের বড় কর্তা, তার ওপর নিউটাউন থানার ওসিও এখন প্রদীপ্তকে যথেষ্ট শ্রদ্ধা করেন।
কিন্তু প্রদীপ্তর সব প্ল্যান ভেস্তে দিয়ে গাড়ির সামনের কাচ নেমে এসেছিল, আর ভেসে এসেছিল কদর্য হাসির সাথে কিছু অশ্রাব্য মাতাল গালিগালাজ, ”এ বুড়োটা আবার কে বে? দালাল নাকি? দেখে তো মনে হয় না, পার্ট টাইম দালালি করে নাকি? ওই তো হাজার টাকার মাল, তারও আবার দালাল আছে বাওয়া?”
প্রদীপ্ত রাগে উন্মত্ত হয়ে কি বলতে যাচ্ছিলেন, মেয়েটা পেছন থেকে ছুটে এসে চিৎকার করছিল, ”পনেরশো টাকায় কথা হয়েছিল, আর পাঁচশো টাকা দিন আমায়, প্লিজ আর পাঁচশো টাকা দিয়ে যান!” চিৎকার করতে করতে মেয়েটার গলা ভেঙে যাচ্ছিল, গালের দু-পাশ দিয়ে গড়িয়ে নামছিল চোখের জল, তবু গাড়ির সামনের কাচ ছাড়ছিল না সে। কিছুটা ঘষটে ঘষটে সঙ্গে যাওয়ার পর গাড়ির ভেতর থেকে নোংরা গালাগালির সঙ্গে ছুড়ে এসেছিল এক দলা থুতু, তারপর স্পিড বাড়িয়ে গাড়িটা হাওয়া হয়ে গিয়েছিল মুহূর্তের মধ্যে।
গোটা ঘটনাটা মনে পড়লেই প্রদীপ্তর রাগে আর ঘৃণায় গা গুলিয়ে ওঠে। এতদিনের আলাপে ঘুণাক্ষরেও টের পাননি মেয়েটার আসল পেশা। আর কতটা নির্লজ্জ দ্যাখো, তার পরেও আজকে আবার কথা বলছে দাঁত বার করে। ছি!
হাতমুখ ধুয়ে লিভিং রুমে এসে বসতে আরতি টিভির সুইচটা বন্ধ করলেন, ”হল তোমার নাইট ডিউটি? খেতে দেব?”
মেয়েটার কথা আগে আরতিকে গল্প এত করতেন প্রদীপ্ত যে, সেদিনের কথাটা আর লজ্জায় বলতে পারেননি। গম্ভীর মুখে দায়সারাভাবে মাথা নেড়ে প্রদীপ্ত জিগ্যেস করলেন, ”আগে এক কাপ চা দাও তো! একটু পরে খাবো। চাঁদনী ফোন করেছিলো?”
আরতি ফ্লাস্ক থেকে চা ঢেলে নিয়ে এসে টেবিলে রাখলেন, ”হ্যাঁ, আজ এক কাণ্ড করেছে তোমার নাতি, জানো!”
প্রদীপ্ত বললেন, ”আবার কি করলো? রোজই তো কিছু না কিছু করছে সে!”
আরতি বললেন, ”হ্যাঁ। আজ চাঁদনীর অফিস থেকে ফিরতে একটু দেরি হয়েছে, ম্যাক্স তো এমনিই ফেরে অনেক রাত করে, বাবুই যে গুজরাটি বৌটার কাছে থাকে, সে নাকি টিভি দেখতে দেখতে ঘুমিয়ে পড়েছিল, আর বাবুই একা একা বাড়ির বাইরে বেরিয়ে পড়েছে।”
প্রদীপ্ত শুনতে শুনতে সোজা হয়ে বসলেন, ”সেকি, ওদের বাড়ির বাইরেই তো বড় রাস্তা! তারপর?”
আরতি চায়ের কাপটা এগিয়ে ধরলেন, ”তারপর সে কি কাণ্ড, ওদের পাশেই যে ইজরায়েলের ফ্যামিলিটা থাকে না, তারা দেখতে পেয়ে বাবুইকে ওদের বাড়ি নিয়ে গিয়ে চাঁদনীকে ফোন করেছে। ওরা তো বলছিল পুলিশে খবর দেবে, বৌটা খেয়াল রাখবে না? কিন্তু চাঁদনী আর ওসব করেনি। গুজরাটি বৌটার দোষ নেই, চাঁদনী তো বলে, এত জেদি হয়েছে ছেলেটা, চাঁদনী না থাকলে কিছুতেই নাকি খাবে না, বৌটা তাও অনেক চেষ্টা করে, তার ওপর ভাষা তো একদমই বোঝে না বৌটা। … আমি তাই ভয়ে মরছি, কি অঘটনই না হতে পারত আজ! মেয়েটার গলাটা কি কাঁপছে ফোনে! বলছে মা, তুমি কলকাতার কাউকে পাঠাও আর নয়তো নিজে এসো। তুমি একবার চা-টা খেয়ে নিয়ে ফোন করো তো!”
প্রদীপ্ত চায়ের কাপে চুমুক দিয়েও আস্তে আস্তে টেবিলে নামিয়ে রাখলেন। ওঁর মাথার ভেতরটা কেমন ঘুরে উঠল। আরতির চায়ের হাত খুব ভালো, তা সত্ত্বেও চা-টা কেমন বিস্বাদ ঠেকল হঠাৎ। আচ্ছা, ওই মেয়েটার ছেলেটাও তো নিশ্চয়ই মা না এলে এরকমভাবেই না খেয়ে বসে থাকে, এরকমভাবেই ওই অন্ধকার ঘুপচি ঘর থেকে বেরিয়ে খুঁজতে যায় তার মা-কে, তাই না? বিদ্যুৎ চমকের মতো প্রদীপ্তর হঠাৎ মনে হল, নামি কলেজ থেকে ইঞ্জিনিয়ারিং পড়া কানাডায় বিশাল চাকরি করা চাঁদনীও যেমন মা, স্বামী আর ছেলেটার মুখে দুবেলা খাবার তুলে দেওয়ার জন্য নিজের শরীর বিক্রি করে পয়সা রোজগার করা এই মেয়েটাও তেমনই একজন মা। আজ চাঁদনী তাঁর ঘরে জন্মেছিল বলে ওখানে, ভাগ্যের ফেরে যদি আজ উল্টোটা হত? চাঁদনীকে যদি আজ এভাবে রোজগার করতে হত সংসার আর ছোট্ট ছেলেটার জন্য? আসল দোষ তো এই পচা গলা মৃতদেহ হয়ে যাওয়া সমাজের, যারা এদের পেটে ভাত জোগানোর দায়িত্ব হেলায় উপেক্ষা করে ঠেলে দেয় এই পাঁকের জগতে।
প্রদীপ্ত আর ভাবতে পারলেন না, মেয়েটা এখন নিশ্চয়ই ফাঁকা নিউটাউনের গলি ধরে অবসন্ন দেহে টলোমলো পায়ে ফিরছে বাড়ি? আর তার সেই ছোট্ট ছেলেটা? সে কি বাড়িতে আছে? না বেরিয়ে পড়েছে মা-কে খুঁজতে?
প্রদীপ্ত আর দেরি করলেন না। মাফলারটা গলায় বেঁধে বেরোতে বেরোতে বললেন, ”আসছি এক্ষুনি।”
আরতি অবাক হয়ে বললেন, ”এই তো এলে! আবার কোথায় যাচ্ছ?”
প্রদীপ্ত সিঁড়ি দিয়ে নামতে নামতে বললেন, ”ওই যে মেয়েটার কথা বলেছিলাম না, চাঁদনীরই বয়সি, ওকে বাড়ি পৌঁছে দিয়ে ফিরছি এক্ষুনি। তুমি খাবার রেডি করো। আর হ্যাঁ, চাঁদনীকে জিগ্যেস করো তো, একটা মেয়ে আছে ভালো, তারও ছোট ছেলে, ওকে পাঠালে চাঁদনীর বাচ্চাটাকে দেখভাল করতে সুবিধে হবে কিনা?”
প্রদীপ্ত দিব্যি টেকনোপলিস থেকে হোম টাউন পেরিয়ে আরেকটু নারকেলবাগানের দিকে এগিয়ে ডান দিকে টার্ন নিতে যাচ্ছিলেন, এমন সময় আলো-আঁধারিতে আজকেও মেয়েটাকে চোখে পড়ে গেল। সেই সেদিনের মতোই। কি একটা ঝ্যালঝেলে ধরণের কালো জামা পড়ে অল্প ঝুঁকে ওড়নাটাকে গলায় পেঁচিয়ে দাঁড়িয়ে আছে, কাঁধে সস্তা ব্যাগ, গলায় ঝুটো পাথরের মালাটা চকচক করছে। চোখের নীচের কাজল ধেবড়ে গিয়ে কালো বলে ভ্রম হয় এই ষ্ট্রিটলাইটের ঝকমকে আলোতেও।
প্রদীপ্ত দূর থেকেই চোখ সরু করে সেদিনের মত কোনো গাড়ি আছে কিনা দেখতে চেষ্টা করলেন। নাহ, কেউ কোথাও নেই। এমনিতেই এই নিউটাউনের গলিগুলো সন্ধে নামতে না নামতেই শুনশান হয়ে যায়, তারপর এখন তো শীতের রাতের সাড়ে ন-টা। মাইলখানেক দূরের আইটি কোম্পানির ছেলেমেয়েগুলো শুধু বড় রাস্তার মোড়গুলোতে শাটল বা বাস ধরার অপেক্ষায় এদিক ওদিক দাঁড়িয়ে থাকে ক্লান্ত শরীরে ঢাউস ব্যাগ পিঠে। কতদিন একজন দুজনকে একটু এগিয়ে দিয়ে শাটল ধরতে হেল্প করেছেন প্রদীপ্ত। দু-একটা ছেলেমেয়ের কাছে এখন বেশ মুখচেনাও হয়ে গেছেন।
অবশ্য কলকাতার উপকণ্ঠের র‌্যাপিড গতিতে বেড়ে ওঠা এই নিউটাউনে প্রদীপ্ত এখন খুব ছোটখাটো লেভেলের সেলিব্রিটিই বলা চলে! বিশেষ করে এই পনেরোই আগস্ট নিউটাউন থানা সংবর্ধনা দেওয়ার পর। আরতিও বেশ গর্ব করেন তাঁর স্বামী রত্নটিকে নিয়ে ইদানীং, খেয়াল করেছেন প্রদীপ্ত। অথচ এই আরতিই না সেদিন কি বাধা দিয়েছিলেন, মনে পড়লেই নিজের মনেই হাসেন প্রদীপ্ত।
অবশ্য তার জন্য আরতিকে খুব একটা দোষ দেওয়া যায় না। স্টেট ব্যাঙ্কের পুরো ইস্টার্ন রিজিওনের জেনারেল ম্যানেজার হয়ে বছর দুয়েক হল রিটায়ার করেছেন প্রদীপ্ত। ছাত্রজীবনে ঝকঝকে স্টুডেন্ট ছিলেন, বাইশ বছরের সদ্য কলেজ পাশ করা তরুণ হয়ে যোগ দিয়েছিলেন স্টেট ব্যাংকে, তাও আবার ডাইরেক্ট অফিসার হয়ে। তখনকার দিনে বাঙালি ছেলে ডিরেক্ট অফিসার হয়ে ব্যাংকে ঢুকছে শোনাই যেত না, অধিকাংশই ঢুকতো কেরানি হয়ে। নিজের মেধা আর কর্মদক্ষতার জোরে প্রায় উল্কার গতিতে উঠেছেন অফিসের সিঁড়ি বেয়ে, ঘুরেছেন কত দেশ-বিদেশ, সরকারের বহু হাই লেভেল কমিটিতে মেম্বার হয়ে নিয়েছেন বহু গুরুত্বপূর্ণ অর্থনৈতিক সিদ্ধান্ত, সেই দুঁদে কর্মকর্তা হয়ে প্রদীপ্ত এখন যদি রিটায়ারের পর এক লাখ সাড়ে উনিশ হাজার টাকা দিয়ে একটা টোটো গাড়ি কিনে নিউটাউনের পথে পথে চালিয়ে বেড়ান, তাতে আরতি কেন, অনেক স্ত্রীই তুমুল আপত্তি করবে।
কিন্তু প্রদীপ্তর নিজের ওই সমস্ত তথাকথিত উঁচু কাজ নীচু কাজের সোশ্যাল ট্যাবু একেবারেই নেই। ব্যাংকের মার্কিন অপারেশানস সামলাতে বেশ কয়েক বছর ছিলেন আমেরিকায়, ওখানকার কালচার বেশ পছন্দ প্রদীপ্তর, খেয়াল করে দেখেছেন ওখানে কোনো কাজই ছোট মনে করা হয় না। হার্ভার্ড-এর মতো বিশ্বসেরা ইউনিভার্সিটির টপার ফ্রি টাইমে কোনো হেসিটেশান ছাড়াই পিজ্জা ডেলিভারি বয়ের কাজ করে কিংবা পিএইচডি করা মেয়েটা কোনো আইসক্রিম পার্লারে। মেয়ের কাছে কানাডা গিয়েও একই জিনিস দেখেছেন, বা জার্মান জামাইয়ের জার্মানির বাড়িতে গিয়েও এর কোনো ব্যতিক্রম দেখেননি তিনি। এসব দেখেটেখে তাঁর মনে হয়েছে, প্রথম বিশ্বের দেশগুলোতে এসব নিয়ে মানুষের কোনো ছুঁৎমার্গ নেই, যত সংস্কার এই উন্নয়নশীল দেশে।
আর তাছাড়া প্রদীপ্ত তো আর রোজগার করার জন্য টোটোটা কেনেননি! চেতলায় পৈত্রিক বাড়ি ছিল, সে বাড়ি মেরামতির অভাবে আর হাজার শরিকের খেয়োখেয়িতে এখন ভগ্নপ্রায়, আর কাজের সুবাদে সারাটা জীবন ঘুরে বেড়ানোয় কোথাও আর থিতু হওয়া হয়নি। তাই রিটায়ারমেন্টের বছরখানেক আগে যখন একটা স্থায়ী বাসস্থান খোঁজার দরকার পড়ল, নিউটাউনে নামি রিয়েল এস্টেট কোম্পানির কমপ্লেক্স তৈরির বিজ্ঞাপন দেখে সাত-পাঁচ না ভেবে তখন বুক করে দিয়েছিলেন। ভেবেছিলেন, কলকাতার পলিউশান আর ব্যস্ততা থেকে একটু দূরেও থাকা যাবে, আবার নাগরিক সুযোগ-সুবিধাগুলোও পাওয়া যাবে বেশ। প্রথম প্রথম আসার পর ভালোই লেগেছিল, একটু গাড়ি নিয়ে এগোলেই শপিং মলও আছে, আবার ইকো ট্যুরিজম পার্কের মতো ঘোরার জায়গাও আছে, তার সাথে রবীন্দ্র তীর্থ, নজরুল তীর্থের মতো সাংস্কৃতিক প্রাঙ্গণ। এছাড়া বেশ ফাঁকাফাঁকা অঞ্চল, দূরের বড় রাস্তা দিয়ে বাস ছুটে চলে।
কিন্তু মাস কয়েক কাটার পর আরতি একদিন বলেই ফেললেন, ”কি ভূতুড়ে জায়গায় যে বেছে বেছে ফ্ল্যাট কিনলে তুমি! বাজারটা নাহয় তুমি গাড়ি করে এনে দাও, বাকি সারাটা দিন কোনো লোক নেই! একটা মাছ ওলা নয়, একটা সেলসম্যান নয়, ধুর! ভালো লাগে নাকি! হাঁটাপথে কিছুই নেই। টুকটাক কিছু দরকার হলেও তোমাকে যদি গাড়ি বের করতে হয়, তাহলে তো মুশকিল! এত বড় এরিয়া, আর দুটো মোটে রিকশা চলে। না অটো, না কিছু। বুড়োবুড়িতে থাকি, কেউ এসে গলা কেটে রেখে গেলেও আশপাশের কেউ টের পাবে না!”
প্রদীপ্তও মনে মনে অসহিষ্ণু হয়ে উঠছিলেন, তবু নিজের ভেতরের উষ্মা প্রকাশ না করে আরতিকে বুঝিয়েছিলেন, ”আরে, নতুন এরিয়া! একটু ডেভেলপ হতে সময় লাগবে না? বাষট্টি সালে তোমার বাবা যখন তোমাদের ওই সল্টলেকের বাড়ির জমিটা কিনেছিলেন, তখন তো ওইসব জায়গা পুরো জলা ছিল! রাতবিরেতে শিয়াল ডাকতো রীতিমতো! আর এখন? তোমার ভাইকে জিগ্যেস করো ও-বাড়ির দাম দশ কোটির ওপরে! আর কি নেই ওখানে! একটু টাইম তো লাগবেই!”
আরতি একটুও কনভিন্সড না হয়ে প্রদীপ্তকে দাবড়ে চুপ করিয়ে দিয়েছিলেন, ”তুমি থামো তো! আমার বাবা না হয় জানত যে ভাই সুবিধাটা একসময় ভোগ করবে। আমাদের কে করবে শুনি? তোমার মেয়ে কি কানাডার সিটিজেনশিপ এমনি এমনি নিল? না তোমার জার্মান জামাই এই নিউটাউনে এসে থাকবে! তোমার ওই চেতলার বাড়ির মতো আমাদের এই ফ্ল্যাটও একদিন খসে খসে পড়বে। তার চেয়ে নিজেরা ভালো জায়গায় থাকলেই হত! কতবার তখন বলেছিলাম দমদমের দিকে দ্যাখো, দেখলে না। অবশ্য আমার মতামতের মূল্য আর কোনোদিন দিয়েছ তুমি!”
মেয়েটার কাছাকাছি আসতেই প্রদীপ্তর সঙ্গে মেয়েটার চোখাচোখি হল, মেয়েটা ফ্যাকাসে হেসে একটু ইতস্তত করে বলল, ”অনেকক্ষণ দাঁড়িয়ে আছি, রিকশাগুলো যে কোথায় গেল!”
অন্য কেউ হলে প্রদীপ্ত এত কথা বলতে দিতেন না। দশ-পনেরো সেকেন্ডের মধ্যে আলাপ সেরে নিয়েই উঠিয়ে নিতেন টোটোয়, তারপর গল্প করতে করতে ছেড়ে দিয়ে আসতেন বাড়িতে। এই তো সর্বসাকুল্যে ছ-সাতটা গলি। ঝোঁকের মাথায় বছরখানেক আগে টোটোটা কিনে এনেছিলেন চিনার পার্কের একটা দোকান থেকে, ভেবেছিলেন টুকটাক বাজার দোকান তো করবেনই, রাস্তায় যে যখন লিফট চাইবে, পৌঁছে দেবেন আনন্দের সাথে। এই চত্বরে নয় নয় করেও একশো-র কাছাকাছি অ্যাপার্টমেন্ট ছড়িয়ে ছিটিয়ে মাথাচাড়া দিয়ে উঠেছে, তাদের কতরকমের মানুষ। সকালের বাজার সেরে আসার পর বেশ কিছুটা দূরের একটা ক্লাবে তাস, দাবা এইসব খেলতে যান প্রদীপ্ত। ফেরার পথে যাকে পান তাকেই পৌঁছে দেন গন্তব্যে। পাঁচ-দশ মিনিটের যাত্রাপথে স্বল্প আলাপ, তাতেই বড় আনন্দ পান প্রদীপ্ত। সারাজীবন রোজগার তো দু-হাতে করলেন, এই বয়সে এসে টোটো চালিয়ে বড় তৃপ্তি হয়। প্রথমে কেউ কেউ ভুল করে, টোটো থেকে নেমেই বাড়িয়ে দেয় দশ টাকার নোট, প্রদীপ্ত সবিনয়ে প্রত্যাখ্যান করে জানিয়ে দেন এটা তাঁর শখ মাত্র। প্রথম প্রথম আরতি খুব রাগ করতেন, আশপাশের সবাই হাসাহাসি করে, তাছাড়া কি রাত অবধি এই পলকা গাড়ি নিয়ে ঘুরে বেড়ানো, বুড়ো বয়সে কি ভীমরতি ধরল নাকি!
তবে মাস তিনেক আগে হঠাৎ একটা অ্যাকসিডেন্টে রাস্তার পাশে কাতরানো একটা ছেলেকে যখন নিয়ে গিয়েছিলেন হসপিট্যালে, তখন থেকে এই ছোট্ট জায়গায় বেশ বিখ্যাত হয়ে গেছেন প্রদীপ্ত। ধবধবে সাদা ধোপদুরস্ত পাজামা পাঞ্জাবি পরে দামি রিমলেস চশমার অভিজাত চেহারার প্রদীপ্তকে টোটো নিয়ে আসতে দেখলেই সামনের ডিপিএস স্কুলের খুদেগুলো চেঁচিয়ে ওঠে, ”ওই তো টোটোদাদু! দাদু, আজ কিন্তু আমি তোমার পাশে বসব, কাল মা বসতে দেয়নি সামনে, মা-কে আজ একটু বকে দাও না দাদু!” বাচ্চাদের মায়েরা কপট রাগ করে বলে, ”না জেঠু ওর বায়না শুনবেন না তো, কালও বাড়ি গিয়ে কেশেছে।” প্রদীপ্ত গল্প করতে করতে পৌঁছে দেন তাদের বাসস্ট্যান্ডে।
শুধু যে নামি স্কুলের বাচ্চা নয়, যেকোনো মানুষ, সে রাস্তার হতদরিদ্র মানুষও হাঁটছে দেখে কোথায় যাবেন জিগ্যেস করে বহুদিন টোটোয় তুলে নিয়েছেন প্রদীপ্ত। কাজেই, এই মেয়েটির এত ইঙ্গিত দেওয়ার কোনো প্রয়োজনই ছিল না।
কিন্তু তবু প্রদীপ্ত ভ্রূক্ষেপ করলেন না। মেয়েটার করুণ দৃষ্টির পাশ দিয়ে একটুও গতি না কমিয়ে টোটোটা নিয়ে সজোরে এগিয়ে গেলেন সামনের রাস্তায়। কড়া কথা শোনাবার মনস্থির করেও শেষ মুহূর্তে নিজেকে সামলালেন, তবু নিজের অজান্তেই মনটা ঘৃণায় ভরে উঠল। যত নতুন শহরতলিই হোক, এরই মধ্যে এখানে পৃথিবীর আদিমতম ব্যবসা শুরু করে দিয়েছে এরা। এক ঝলকের জন্য মেয়েটার মুখটা মনে পড়তেই মাথাটা আরো গরম হয়ে উঠল প্রদীপ্তর। শুধু বাজে মেয়ে তাই নয়, মিথ্যেবাদীও। বলেছিল করুণাময়ীর দিকে কোন সেলাই সেন্টারে কাজ করে। সরল বিশ্বাসে কোনো সন্দেহও করেননি প্রদীপ্ত। সেদিনের ঘটনাটা না ঘটলে জানতেও পারতেন না ওর আসল পরিচয়।
কমপ্লেক্সের ভেতরে ঢুকে টোটোটাকে গ্যারাজে ঢোকাতে ঢোকাতে প্রদীপ্ত ভাবলেন, অন্তত চল্লিশ বার তো মেয়েটাকে টোটোয় করে নিয়ে এসেছেনই। তখন অনেক গল্প হত আসতে আসতে। প্রদীপ্তরও একটা অলিখিত ডিউটি হয়ে গিয়েছিল পৌনে দশটা নাগাদ একবার ওই স্ট্যান্ডটা চক্কর মেরে আসা। মনে হতো আহা, বাচ্চা মেয়ে! এই রাতে এতটা রাস্তা একা একা ফিরবে? কতই বা বয়স, বড়জোর সাতাশ আঠাশ, প্রদীপ্তর নিজের মেয়ে চাঁদনীর থেকে ছোটই হবে। এই বয়সে কি অক্লান্ত পরিশ্রম করে।
মেয়েটাও আসতে আসতে অনেক গল্প করত, ওর বাড়িতে ছোট ছেলে আছে, স্বামী রাজমিস্ত্রির কাজ করত, কিন্তু রঙ করতে গিয়ে মাচা থেকে পড়ে গিয়ে চার মাস হল বিছানায়। এখন ঘরে থেকে থেকে মেজাজ খিটখিটে আর সন্দেহ দিনরাত। কোন ভোরে উঠে রান্না করে বাড়ির বাকি সব কাজ সেরে আসতে হয়, ছোট ছেলেটা মা না আসা অবধি জেগে বসে থাকে, এইসব টুকটাক দুঃখের কথা। অনুযোগের সুরে পেছন থেকে বলত মেয়েটা, ”এত দুরন্ত না আমার ছেলেটা কাকু, ওর বাবা তো শুয়ে থাকে, আমি আসতে দেরি করলেই বাড়ি থেকে বেরিয়ে যায়, আর এখানে ফাঁকা রোডে যা জোরে জোরে গাড়ি যায়, আমার যে কি ভয় আগে সারাদিন!” বকতে বকতে প্রদীপ্তদের মতো ঝাঁ চকচকে কমপ্লেক্সের আশপাশে উলু খাগড়ার মতো গজিয়ে ওঠা ছোট ছোট বস্তিগুলো এলেই একটা ঘুপচি ঘরের সামনে নিঃসাড়ে নেমে যেত মেয়েটা।
গত পরশু প্রদীপ্ত শরীরটা ভাল না থাকতেও টোটো নিয়ে গিয়েছিলেন, নেহাত কর্তব্যবোধের তাগিদে। আরতি বারণ করেছিল, ”আহা, আজ যখন চলেই এসেছ, আবার এই ঠান্ডায় বেরচ্ছ কেন?” প্রদীপ্ত শোনেননি। অন্যদিন পৌঁছোবার আগে থেকেই মেয়েটা দাঁড়িয়ে থাকে, কিন্তু সেদিন গিয়ে দেখতে পাননি।
মিনিট পনেরো দাঁড়িয়ে থেকে চলে আসবেন বলে সবে টোটোটা সবে ঘুরিয়েছেন, হঠাৎ একটা গাড়ির কর্কশ ব্রেক কষার আওয়াজে ঘাড় ঘুরিয়ে দেখতে পেয়েছিলেন, সেই মেয়েটা গাড়ি থেকে নামছে। নামছে বলা ভুল, কয়েকজন মিলে তাকে জোর করে নামিয়ে রাস্তায় একরকম ঠেলে ফেলেই দিচ্ছে। মেয়েটা চিৎকার করে কি বলছে শোনার আগেই হিতাহিতজ্ঞান ভুলে প্রদীপ্ত ছুটে গিয়েছিলেন গাড়িটার দিকে, ঘটে যাওয়া কোনো সাংঘাতিক বিপদের কথা আঁচ করে।
গাড়ির সামনের কাচে গিয়ে দুমদুম করে ধাক্কা মেরে চিৎকার করেছিলেন, ”এত সাহস তোদের! শিগগির গাড়ি থামা!” আলোর চেয়েও বেশি স্পীডে পরবর্তী প্ল্যান মনে মনে ছকেও ফেলেছিলেন, গাড়ির নম্বরটা একঝলক দেখে নিয়ে মনের মধ্যে মুখস্থ করছিলেন আপ্রাণ। এমনিতেই ছোটবেলার বন্ধু সন্দীপন এখন লালবাজারের বড় কর্তা, তার ওপর নিউটাউন থানার ওসিও এখন প্রদীপ্তকে যথেষ্ট শ্রদ্ধা করেন।
কিন্তু প্রদীপ্তর সব প্ল্যান ভেস্তে দিয়ে গাড়ির সামনের কাচ নেমে এসেছিল, আর ভেসে এসেছিল কদর্য হাসির সাথে কিছু অশ্রাব্য মাতাল গালিগালাজ, ”এ বুড়োটা আবার কে বে? দালাল নাকি? দেখে তো মনে হয় না, পার্ট টাইম দালালি করে নাকি? ওই তো হাজার টাকার মাল, তারও আবার দালাল আছে বাওয়া?”
প্রদীপ্ত রাগে উন্মত্ত হয়ে কি বলতে যাচ্ছিলেন, মেয়েটা পেছন থেকে ছুটে এসে চিৎকার করছিল, ”পনেরশো টাকায় কথা হয়েছিল, আর পাঁচশো টাকা দিন আমায়, প্লিজ আর পাঁচশো টাকা দিয়ে যান!” চিৎকার করতে করতে মেয়েটার গলা ভেঙে যাচ্ছিল, গালের দু-পাশ দিয়ে গড়িয়ে নামছিল চোখের জল, তবু গাড়ির সামনের কাচ ছাড়ছিল না সে। কিছুটা ঘষটে ঘষটে সঙ্গে যাওয়ার পর গাড়ির ভেতর থেকে নোংরা গালাগালির সঙ্গে ছুড়ে এসেছিল এক দলা থুতু, তারপর স্পিড বাড়িয়ে গাড়িটা হাওয়া হয়ে গিয়েছিল মুহূর্তের মধ্যে।
গোটা ঘটনাটা মনে পড়লেই প্রদীপ্তর রাগে আর ঘৃণায় গা গুলিয়ে ওঠে। এতদিনের আলাপে ঘুণাক্ষরেও টের পাননি মেয়েটার আসল পেশা। আর কতটা নির্লজ্জ দ্যাখো, তার পরেও আজকে আবার কথা বলছে দাঁত বার করে। ছি!
হাতমুখ ধুয়ে লিভিং রুমে এসে বসতে আরতি টিভির সুইচটা বন্ধ করলেন, ”হল তোমার নাইট ডিউটি? খেতে দেব?”
মেয়েটার কথা আগে আরতিকে গল্প এত করতেন প্রদীপ্ত যে, সেদিনের কথাটা আর লজ্জায় বলতে পারেননি। গম্ভীর মুখে দায়সারাভাবে মাথা নেড়ে প্রদীপ্ত জিগ্যেস করলেন, ”আগে এক কাপ চা দাও তো! একটু পরে খাবো। চাঁদনী ফোন করেছিলো?”
আরতি ফ্লাস্ক থেকে চা ঢেলে নিয়ে এসে টেবিলে রাখলেন, ”হ্যাঁ, আজ এক কাণ্ড করেছে তোমার নাতি, জানো!”
প্রদীপ্ত বললেন, ”আবার কি করলো? রোজই তো কিছু না কিছু করছে সে!”
আরতি বললেন, ”হ্যাঁ। আজ চাঁদনীর অফিস থেকে ফিরতে একটু দেরি হয়েছে, ম্যাক্স তো এমনিই ফেরে অনেক রাত করে, বাবুই যে গুজরাটি বৌটার কাছে থাকে, সে নাকি টিভি দেখতে দেখতে ঘুমিয়ে পড়েছিল, আর বাবুই একা একা বাড়ির বাইরে বেরিয়ে পড়েছে।”
প্রদীপ্ত শুনতে শুনতে সোজা হয়ে বসলেন, ”সেকি, ওদের বাড়ির বাইরেই তো বড় রাস্তা! তারপর?”
আরতি চায়ের কাপটা এগিয়ে ধরলেন, ”তারপর সে কি কাণ্ড, ওদের পাশেই যে ইজরায়েলের ফ্যামিলিটা থাকে না, তারা দেখতে পেয়ে বাবুইকে ওদের বাড়ি নিয়ে গিয়ে চাঁদনীকে ফোন করেছে। ওরা তো বলছিল পুলিশে খবর দেবে, বৌটা খেয়াল রাখবে না? কিন্তু চাঁদনী আর ওসব করেনি। গুজরাটি বৌটার দোষ নেই, চাঁদনী তো বলে, এত জেদি হয়েছে ছেলেটা, চাঁদনী না থাকলে কিছুতেই নাকি খাবে না, বৌটা তাও অনেক চেষ্টা করে, তার ওপর ভাষা তো একদমই বোঝে না বৌটা। … আমি তাই ভয়ে মরছি, কি অঘটনই না হতে পারত আজ! মেয়েটার গলাটা কি কাঁপছে ফোনে! বলছে মা, তুমি কলকাতার কাউকে পাঠাও আর নয়তো নিজে এসো। তুমি একবার চা-টা খেয়ে নিয়ে ফোন করো তো!”
প্রদীপ্ত চায়ের কাপে চুমুক দিয়েও আস্তে আস্তে টেবিলে নামিয়ে রাখলেন। ওঁর মাথার ভেতরটা কেমন ঘুরে উঠল। আরতির চায়ের হাত খুব ভালো, তা সত্ত্বেও চা-টা কেমন বিস্বাদ ঠেকল হঠাৎ। আচ্ছা, ওই মেয়েটার ছেলেটাও তো নিশ্চয়ই মা না এলে এরকমভাবেই না খেয়ে বসে থাকে, এরকমভাবেই ওই অন্ধকার ঘুপচি ঘর থেকে বেরিয়ে খুঁজতে যায় তার মা-কে, তাই না? বিদ্যুৎ চমকের মতো প্রদীপ্তর হঠাৎ মনে হল, নামি কলেজ থেকে ইঞ্জিনিয়ারিং পড়া কানাডায় বিশাল চাকরি করা চাঁদনীও যেমন মা, স্বামী আর ছেলেটার মুখে দুবেলা খাবার তুলে দেওয়ার জন্য নিজের শরীর বিক্রি করে পয়সা রোজগার করা এই মেয়েটাও তেমনই একজন মা। আজ চাঁদনী তাঁর ঘরে জন্মেছিল বলে ওখানে, ভাগ্যের ফেরে যদি আজ উল্টোটা হত? চাঁদনীকে যদি আজ এভাবে রোজগার করতে হত সংসার আর ছোট্ট ছেলেটার জন্য? আসল দোষ তো এই পচা গলা মৃতদেহ হয়ে যাওয়া সমাজের, যারা এদের পেটে ভাত জোগানোর দায়িত্ব হেলায় উপেক্ষা করে ঠেলে দেয় এই পাঁকের জগতে।
প্রদীপ্ত আর ভাবতে পারলেন না, মেয়েটা এখন নিশ্চয়ই ফাঁকা নিউটাউনের গলি ধরে অবসন্ন দেহে টলোমলো পায়ে ফিরছে বাড়ি? আর তার সেই ছোট্ট ছেলেটা? সে কি বাড়িতে আছে? না বেরিয়ে পড়েছে মা-কে খুঁজতে?
প্রদীপ্ত আর দেরি করলেন না। মাফলারটা গলায় বেঁধে বেরোতে বেরোতে বললেন, ”আসছি এক্ষুনি।”
আরতি অবাক হয়ে বললেন, ”এই তো এলে! আবার কোথায় যাচ্ছ?”
প্রদীপ্ত সিঁড়ি দিয়ে নামতে নামতে বললেন, ”ওই যে মেয়েটার কথা বলেছিলাম না, চাঁদনীরই বয়সি, ওকে বাড়ি পৌঁছে দিয়ে ফিরছি এক্ষুনি। তুমি খাবার রেডি করো। আর হ্যাঁ, চাঁদনীকে জিগ্যেস করো তো, একটা মেয়ে আছে ভালো, তারও ছোট ছেলে, ওকে পাঠালে চাঁদনীর বাচ্চাটাকে দেখভাল করতে সুবিধে হবে কিনা?”
ঝিমলি কি করে যেন ঘুমিয়ে পড়েছিল। তার মধ্যেই ওর মনে হল আর এক সেকেন্ডও ওয়েট করা যাবে না, এক্ষুনি টয়লেট যেতে হবে। ঝিমলির ছোট্ট থেকে এই এক বিচ্ছিরি অভ্যেস, টেনশন হলেই পটি পেয়ে যায়। কোথাও কোনো পেট খারাপের চিহ্ন নেই, কোনো পেট কামড়ানো বা গুড়গুড় নেই, দিব্যি ঝকঝকে নীল আকাশের মতো পরিষ্কার পেট, কিন্তু টেনশন শুরু হলেই কোত্থেকে যেন কালবৈশাখীর মতো ধেয়ে আসে পটি, আর সে পটি এমন পটি, যে চেপে বসে থাকা তো দূর, যতই মনকে অন্যদিকে ঘোরাক না কেন, যতই সোজা হয়ে, জোরে জোরে শ্বাস নিয়ে, কোমরের বেল্ট আলগা করে বসার চেষ্টা করুক, কিছুতেই কিছু হয় না। এদিকে সেইসময় তড়িঘড়ি বাথরুমে ঢুকলেই সে পটি পি সি সরকারের ম্যাজিকের মতো উধাও হয়ে যায়। সেই ছোট থেকে যতবার কোনো কম্পিটিশনে গেছে, সে আবৃত্তি বা বসে আঁকো হোক, বা ক্যুইজ, সবেতে একই ব্যাপার। এই তো এবারেই, জয়েন্টে ভালো র‌্যাঙ্ক করার জন্য পাড়ার ক্লাব সংবধনা দেবে, সেখানেও এক কেস। স্টেজে ওঠার আগেই ঝিমলির মারাত্মক বেগ, সে একেবারে প্যান্ট নোংরা হয়ে যাওয়ার মতো অবস্থা! বাবা তো রেগেমেগে অস্থির, চেঁচাতে লাগল জোরে জোরে, ‘প্রত্যেকবার, প্রতিটা বার এই এক জিনিস! তোর দ্বারা কিছু হবে না! এতবড় ধেড়ে মেয়ে, আর কোনো কন্ট্রোল নেই! বাচ্চাদের যে পটিগুলো পাওয়া যায়, সেগুলো পেছনে আটকে ঘুরতে পারিস তো!’ বাবা রেগে গেলে কোনোদিনই লোকজন মানে না, আশপাশের দশটা লোককে শুনিয়ে তারপর অনন্তকাকুদের বলে ঝিমলিকে পাশের একটা বাড়িতে নিয়ে গেল। ওমা, বাথরুমে ঢোকার আগে পর্যন্ত মনে হচ্ছিল আর ধরে রাখতে পারবে না, আর যেই গিয়ে কমোডে বসেছে, অমনি বাছাধন হাপিস! রাগে দুঃখে ঝিমলির চোখে জল এসে যায়। প্রত্যেকবার এইরকম শাস্তি! কারুর ভালো লাগে?
আজকেও ঠিক এক জিনিস। একেই কলেজ শুরু হবার পর আজ তিন নম্বর দিন, রোজই টুকটাক র‌্যাগিং হচ্ছে বলে বাড়ি থেকে বেরোনোর সময় পেটটা গুড়গুড় করছে। তার ওপর, এখনো পর্যন্ত ওর ক্লাসের একমাত্র বন্ধু তৃষিতা কালকেই জানিয়ে দিয়েছিল আজ আসবে না, ওর কোনো দাদার বিয়ে, অতএব সারাটা দিন ওকে প্রায় একাই থাকতে হবে কলেজে। আর ইঞ্জিনিয়ারিং কলেজ, একা মানেই সিনিয়রদের মুখের সামনে পড়ো। যদিও এখন অ্যান্টি র‌্যাগিং সেল হয়েছে, বেশি বাড়াবাড়ি হয় না, তবু যেটুকু হবে, সেটুকু ভেবেই আজ সকাল থেকে ঝিমলির টেনশন শুরু হয়ে গেছে। মা বলল, ‘কি হল, কাল পরশু তো ঠিকই ছিলি, আজ আবার শুরু করলি কেন। উফ, এত ডাক্তার দেখিয়েও তোর এই রোগ কিছুতেই কাটল না!’
দশটা থেকে ক্লাস, কিন্তু আজ ঝিমলি ন-টা পনেরোর মধ্যে কলেজে এসে ক্লাসে বসে পড়েছে। পরপর টানা ক্লাস হয়ে গেলে বাঁচা যায়, মাঝে কোনো গ্যাপ থাকলেই সিনিয়রগুলো ঢুকে পড়ছে, আর তারপর তাদের সে কি উৎপাত! তাও তৃষিতা মেয়েটা বেশ চালাক-চতুর, কায়দা করে কথা বলে পার পেয়ে যাচ্ছিল, ওর সঙ্গে লেজুড় হয়ে থেকে ঝিমলিও বেশ নিশ্চিন্তে ছিল, কিন্তু আজ সেই সুযোগও নেই!
প্রায় দেড়শো বছরের পুরনো সরকারি ইঞ্জিনিয়ারিং কলেজ। প্রায় পাঁচ মানুষ উঁচু সিলিং, কড়ি বরগা, তার থেকে বিশাল লোহার রডে ঝুলছে কালো মিশমিশে প্রাগৈতিহাসিক কয়েকটা ফ্যান। প্রায় একশো জন বসার মতো ক্লাসরুম। এত কষ্ট করে, এত খেটেখুটে এখানে পড়ার চান্স পাওয়া, তারপর এইরকম টেনশ, কারুর ভালো লাগে? ঝিমলি হঠাৎ কেঁপে উঠল নিজের অজান্তেই, আজ যদি আবার সেই দিদিটা আসে? চোখে জল চলে এল ওর।
কাল তৃষিতা কিছুক্ষণের জন্য বাইরে গিয়েছিল, ঝিমলি চুপচাপ বসেছিল নিজের ডেস্কে, ফাঁকা ক্লাস, পাঁচ-ছয়টা সিনিয়র দাদা এসে সবাইকে নাম ধাম কি পড়তে ভালো লাগে এসব জিগ্যেস করছিল। ও নিজের মনে খাতায় আঁকিবুঁকি কাটছিল, হঠাৎ একটা রোগা লম্বা চশমা পরা দিদি এসে দাঁড়িয়েছিল সামনে, ‘কিরে, কি নাম তোর?’
ও মিনমিন করে নিজের নাম বলেছিল। আরো কিছু টুকটাক কথার পর দিদিটা বলেছিল, ‘ফেভারিট সাবজেক্ট কি?’
ঝিমলির সবচেয়ে ভালো লাগে অঙ্ক, কিন্তু কাল ক্লাসের একটা ছেলে অঙ্ক বলাতে এমন কঠিন কয়েকটা ক্যালকুলাসের ইন্টিগ্রেশন করতে দিয়েছিল যে ছেলেটা পারেনি। তারপর সে কি ইনসাল্ট! তাই ঝিমলি আর সেই পথে হাঁটল না, বলল, ‘কেমিস্ট্রি’।
দিদিটা ভ্রূ কুঁচকে বলল, ‘বটে? তবে ইলেকট্রনিক্স পড়তে এলি কেন?’
ঝিমলি কি উত্তর দেবে, মুখে একটা মেকি হাসি ঝুলিয়ে চেয়েছিল, এমন সময় দিদিটা বলল, ‘কেমিস্ট্রিতে ফ্ল্যুইডের ব্রাউনিয়ান মোশান পড়েছিস? বলতে পারবি?’
ততক্ষণে ঝিমলির নার্ভাসনেস অনেকটা কেটে গেছে, কেমিস্ট্রিতে ছিয়ানব্বই পেয়েছে উচ্চমাধ্যমিকে, আর ব্রাউনিয়ান মোশান বলতে পারবে না ইয়ার্কি নাকি! বেশ সপ্রতিভভাবে ও বলা শুরু করেছিল ফ্ল্যুইড, অর্থাৎ গ্যাস বা কোন লিকুইডের পার্টিকলগুলো কিরকমভাবে র‌্যান্ডম ওয়েতে নিজেদের মধ্যে কলিশন করতে করতে এদিক থেকে প্রচণ্ড গতিতে ওদিকে ছুটে বেড়ায়, সেটাকেই বলে ব্রাউনিয়ান মোশন। বোঝাবার সময় হাত দিয়ে ও বোঝাচ্ছিল পুরো সিস্টেমটা। দিদিটাও বেশ মন দিয়ে শুনছিল। ওর বলা হয়ে গেলে বলল, ‘গুড। এবার প্র্যাকটিকাল করে দ্যাখা।’
ঝিমলি বলতে বলতে থতমত খেয়ে বলল, ‘প্র্যাকটিকাল! মানে?’
দিদিটা বলেছিল, ‘ধর, তুই নিজে একটা গ্যাসের পার্টিকল, আর তোকে একটা বড় এয়ারটাইট জারে রাখা হয়েছে, ধর জারটা হল এই ক্লাসরুমটা। তুই কিভাবে ব্রাউনিয়ান মোশানে এদিক থেকে ওদিকে ছুটে বেড়াবি, সেটা করে দ্যাখা, ক্যুইক! ও হ্যাঁ, সঙ্গে মুখ দিয়ে একটা সুপারসোনিক আওয়াজও করবি।’
ঝিমলির হাত-পা ঠান্ডা হয়ে যাচ্ছিল শুনতে শুনতে। এ কি সাংঘাতিক কথা! ক্লাসে প্রায় পঞ্চাশের ওপর ছেলেমেয়ে, তার মধ্যে চল্লিশজনই প্রায় ছেলে, সেখানে ওকে সারা ক্লাসরুম এরকম করে এদিক থেকে ওদিকে ধাক্কা খেয়ে খেয়ে ছুটে বেড়াতে হবে?
ততক্ষণে বাকি সিনিয়রগুলো মজা টের পেয়ে এদিকে চলে এসেছে। ঝিমলির মুখচোখ দেখে একটা দাদার বোধহয় দয়া হল, চুপিচুপি দিদিটাকে বলল, ‘এই অদিতি, মেয়েটা মনে হচ্ছে এবার কেঁদে ফেলবে! ছেড়ে দে, কি দরকার!’
অদিতি বলে দিদিটা তাকে ফুৎকারে উড়িয়ে দিল, ‘তুই চুপ কর তো! এগুলো আবার র‌্যাগিং নাকি! এটুকুও স্মার্টনেস না থাকলে ক্যাম্পাসিং-এ বসবে কি করে! আমাদের এর চেয়ে কত বেশি সব করতে হয়েছিল, হুহ!’
ঝিমলি পাথরের মতো দাঁড়িয়েছিল, দিদিটা আরো দু-একবার তাড়া দিতে ওর চোখ দিয়ে বড় বড় জলের ফোঁটা নেমে এসেছিল। ও এমনিই শান্তশিষ্ট লাজুক ধরনের, তার ওপর এমন প্রগলভতা ও মরে গেলেও করতে পারবে না! চুপচাপ দাঁড়িয়ে দাঁড়িয়ে ও ভাবছিল কি করবে, তার মধ্যে হঠাৎ ওর চিরশত্রু জানান দিতে শুরু করেছিল, এমন পটি পাচ্ছিল, যে ও ‘বাথরুম যাচ্ছি’ বলেই ছুট লাগিয়েছিল ওয়াশরুমের দিকে। ওয়াশরুমে গিয়ে যথারীতি সেই পটি ভ্যানিশ।
মিনিট দশেক বাদে যখন ক্লাসে ফিরেছিল, তখন পরের প্রোফেসরের ক্লাস শুরু হয়ে গেছে, তারই মধ্যে পাশের দার্জিলিং থেকে আসা সোনম বলে মেয়েটা চুপিচুপি জানিয়েছিল ওই দিদিটা নাকি খুব রেগে গেছে ও এরকম ধুম করে পারমিশন না নিয়ে বেরিয়ে গেছে বলে, সাঙ্গোপাঙ্গ নিয়ে পরের দিন আসবে বলে গেছে।
ভাবতে ভাবতে কোথায় চলে গেছিল ঝিমলি, হঠাৎ গুনগুন আওয়াজ হতে সম্বিত ফিরে পেয়ে দ্যাখে, অনেকেই চলে এসেছে ক্লাসে এরমধ্যে। ঘড়িতে দশটা বাজতে পাঁচ মিনিট বাকি। ওর পাশে এসে বসেছে সোনম বলে কালকের সেই মেয়েটা। চোখাচোখি হতে মেয়েটা হেসে বলল, ‘টেনশন হচ্ছে?’
ঝিমলি ম্লান মুখে মাথা নাড়ল।
সোনম আবার ভাঙা ভাঙা হিন্দিতে বলল, ‘তাও তো তুমি যাওয়া-আসা করো। আমাদের মতো হস্টেলে থাকলে তো আরও র‌্যাগিং সহ্য করতে হত তোমায়।’
ঝিমলি কোনো উত্তর না দিয়ে চেয়ে রইল।
সোনম বলল, ‘তুমি এক কাজ করবে, কালকের ওই দিদিটা হস্টেলেই থাকে তো, আমার কাছে খবর আছে, আমাদের সেকেন্ড ক্লাস তো প্রোফেসর গাঙ্গুলির, উনি আজ আসবেন না, ছুটিতে আছেন, আর ওরা ওই সময়েই আসবে ক্লাসে। তুমি ফার্স্ট ক্লাস শেষ হলেই স্যারের সাথে সাথে বেরিয়ে যাবে বুঝলে!’
ঝিমলি অস্ফুটে বলল, ‘বেরিয়ে যাবোটা কোথায়! ওয়াশরুমে কতক্ষণ থাকব! আর কেউ দেখে ফেললে?’
সোনম বলল, ‘না শোন, এই রুমটার পেছন দিকে আরেকটা রুম আছে, ৭ নম্বর রুম। ওটা ফাঁকা থাকে। ওখানে গিয়ে বসে থেকো।’
ঝিমলি বলল, ‘কিন্তু আজকে না পেলে তো আবার কাল আসবে।’
সোনম দুদিকে মাথা নাড়ল, ‘না না, ওরা থার্ড ইয়ার তো, আজ রাতের ট্রেনেই ওরা ইন্ডাস্ট্রিয়াল ট্রেনিং-এ যাচ্ছে এক মাসের, ফিরবে একমাস পর। ততদিনে তো তোমাকে আর চিনতেই পারবে না!’
ঝিমলি এতক্ষণে একটু আশার আলো দেখতে পেয়ে নড়েচড়ে বসল। এইটা একটা ভালো রাস্তা, নো ডাউট! চল্লিশ মিনিটের তো ব্যাপার, চুপচাপ গিয়ে বসে থাকবে, ফোনে গেম টেম খেলবে, দেখতে দেখতে কেটে যাবে। ঠিক হল, ওরা বেরিয়ে গেলে সোনম মেসেজ করে দেবে ওকে।
প্ল্যানমাফিক ফার্স্ট পিরিয়ড শেষের সঙ্গে সঙ্গে ঝিমলি মোবাইলটা মুঠোয় গুঁজে হাঁটা লাগাল পেছনের সাত নম্বর রুমের দিকে। আড়চোখে একবার সোনমের দিকে তাকাল, মেয়েটা বুড়ো আঙুল উপরের দিকে তুলে অভয়ের ভঙ্গি করল ওকে। তাড়া খাওয়া চড়াই পাখির মতো ছুটতে ছুটতে ও সাত নম্বর রুমের সামনে এসে দেখল, রুমের দরজা ভেজানো। পুরনো দিনের ভারী পাল্লা, দু-হাতে টেনে খুলে ভেতরে ঢুকেই আবার দরজা ভেজিয়ে দিল ও।
কিছুক্ষণ হাঁপিয়ে টাপিয়ে নিয়ে ধীরে ধীরে চোখ খুলল ও, ফাঁকা আলো- আঁধারি ক্লাসরুম, দূরে মাকড়সার বিশাল জাল, ভালো করে দেখতে গিয়ে ওর নিশ্বাস বন্ধ হয়ে এল। ক্লাসের ঠিক ফার্স্ট বেঞ্চটায় বসে আছে একটা ছেলে।
ঝিমলির মনে হল ওর ভেতরের প্যান্টটা আর শুকনো নেই, আস্তে আস্তে ভিজতে শুরু করেছে। যে সিনিয়রদের ভয়ে পালিয়ে এল, এখানে ফাঁকা ক্লাসরুমে তাদেরই একজনের খপ্পরে পড়ল? প্রথম দিনই কড়া নির্দেশ দেওয়া হয়েছে কোন সিনিয়রকে কোন ইয়ার জিগ্যেস করা যাবে না।
ভয়ে উদবেগে ও ঘামতে শুরু করেছে, এমন সময় ছেলেটা চোখ বড় বড় করে অল্প তুতলে বলল, ‘তু-তুমি সিনিয়র?’
টেনশনে প্রায় গলে যেতে যেতেও শেষ মুহূর্তে ঝিমলি নিজেকে সামলে নিলো, নাহ! এতো মনে হচ্ছে সেমসাইড গোল। ছেলেটা যেরকম ভয় ভয় চোখে তাকিয়ে আছে, এ নির্ঘাত ফার্স্ট ইয়ার না হয়ে যায় না। ঝিমলিরই মতো ভয়ে এখানে লুকিয়ে আছে শিওর। ও এবার স্মার্ট গলায় বলল, ‘ফার্স্ট ইয়ার আমি। তুইও তাই?’
ছেলেটা এবার একটা বড় নিশ্বাস ফেলে হেসে বলল, ‘হ্যাঁ। ইলেক্ট্রিক্যাল। তুই?’
ঝিমলি কোমরে হাত দিয়ে জেরার ভঙ্গিতে বলল, ‘ইলেকট্রনিক্স। তা এখানে কেন?’
ছেলেটা এবার বেশ সহজ হয়ে উঠেছে, বলল, ‘আরে, হস্টেল থেকে থ্রেট দিয়ে রেখেছে দুটো সেকেন্ড ইয়ার, আজ কলেজে এসে ওদের দেখিয়ে দেওয়া একটা মেয়েকে গিয়ে প্রপোজ করতে হবে। তাই এখানে লুকিয়ে রয়েছি।’
ঝিমলি বলল, ‘সত্যি! এরা কিন্তু বড্ড বাড়াবাড়ি শুরু করেছে বল! ভিসি-কে গিয়ে বলবি?’
ছেলেটা দুদিকে মাথা নাড়ল, ‘কোনো লাভ নেই। গায়ে হাত টাত দিলে অন্য কথা, আদার ওয়াইজ ভারবাল র‌্যাগিং-এর কোনো প্রূফ নেই, মাঝখান থেকে মার্কড হয়ে যাব। কি দরকার! আর বড়জোর দু-তিনটে তিন চলবে, তারপর তো ওরাও ট্রেনিং এ বেরিয়ে যাবে।’
ঝিমলি বিজ্ঞের মতো মাথা নাড়ল, ‘হুম! সেটা ঠিক। তোর নাম কি?’
ছেলেটা বলল, ‘পুষ্পম। তোর নাম কি?’
ঝিমলি উত্তর না দিয়ে বলল, ‘তুই হস্টেলে থাকিস? বাড়ি কোথায় তোর?’ প্রশ্নটা করার সময় ও লক্ষ করল, এই পুষ্পম বলে ছেলেটার চোখের পাতাগুলো অসম্ভব ঘন আর টানা টানা। গালের সদ্য গজানো সবুজ দাড়িটার ওপর এক ফালি রোদ এসে পড়েছে। সেই দাড়ির ওপর টোল দেখতে দেখতে ওর হঠাৎ নিশ্বাস বন্ধ হয়ে এল, মনে হল এত মিষ্টি ছেলে ও জীবনে কখনো দেখেনি। লাভ অ্যাট ফার্স্ট সাইট কি একেই বলে? ও কিরকম খাবি খেতে খেতে বেলল, ‘আ-আচ্ছা, লেডিজ টয়লেট এদিকে কোথাও আছে কিনা জানিস? আমাকে এক্ষুনি যেতে হবে!’
আর সময় পেল না ঝিমলি। কে যেন ভীষণ জোরে জোরে ধাক্কা দিতে শুরু করেছে। অনেক কষ্টে চোখ খুলে ও দেখল, ওর চোখের দিকে ঝুঁকে পড়ে দেখছে পুষ্পম। ঝিমলি বলল, ‘কি হয়েছে?’
পুষ্পম কপট রাগের ভঙ্গি করল, ‘কি আবার হবে! এতদিন পটীয়সী বউ কপালে ছিল, এখন কপালে জুটেছে পটীয়সী মেয়ে। উফ! একটা নরফ্লক্স দাও শিগগিরই। সারারাত তো একফোঁটা ঘুমোতে পারলাম না, কোলে নিয়ে একবার করে যাচ্ছি, কমোডে বসছে, বসেই বলছে, বাবা, পটিটা লুকিয়ে পড়েছে, আবার নিয়ে এসে খাটে শোয়াচ্ছি। তারপর আবার পাঁচ মিনিট বাদেই বলছে বাথরুম যাব। পুরো তোমার রোগ পেয়েছে, কাল ওদের ক্লাস ট্যুর আনুয়াল প্রোগ্রাম না! মা মেয়ে পুরো জেরক্স কপি যেন, অলওয়েজ ছিপি খোলা!’
ঝিমলি ঘুমচোখে উঠে বসল। বারো বছর আগের সেই দিনগুলো কেন যে ও প্রায়ই স্বপ্নে দ্যাখে! পুষ্পম সারাটা রাত জেগে, ইশ! পাশে শুয়ে থাকা সাড়ে ছয়বছরের মেয়ের দিকে চেয়ে ও হেসে ফেলল, সেই কলেজের সেইদিন থেকে শুরু করে ক্যাম্পাসিং, প্রথম চাকরির দিন, বিয়ের দিন, ফুলশয্যার রাতে, এমনকি হানিমুনে গিয়েও পুষ্পমকে এই পটি পটি করে উৎপাত করে মেরেছে ও। পুষ্পম বেচারা, মুখ বুজে এই দৌরাত্ম্য সহ্য করে, কোথায় কোথায়, মাঝপথে গাড়ি থামিয়ে, লোক ডেকে খুঁজে খুঁজে বাথরুম বের করেছে ঝিমলির জালায়! মাঝে মাঝে বলে, ‘আচ্ছা, তোমার এই ব্যাপারটার কোনো সিগন্যাল নেই? যখন তখন যেখানে সেখানে হাজির হয়ে যায়?’ বাবা-মা তো আজও বলে, পুষ্পম ছাড়া কেউ সহ্য করত না ওর এই বিদঘুটে রোগ। আর ঝিমলি? মনে মনে অদিতিদিকে ধন্যবাদ দেয় ও।
পুষ্পম ওর দিকে তাকিয়ে ছিল, হাই তুলে বলল, ‘কি হল? হাঁ করে কি দেখছ?’
ঝিমলি দেখল, সেদিনের সেই সবুজ দাড়িগুলোর দু-একটা রূপোলি পাক ধরেছে, সেই টানা টানা ঘন চোখের পাতাগুলো সপ্রেম দৃষ্টিতে দেখতে দেখতে ওর হঠাৎ প্রচণ্ড নিজের স্বামীকে আদর করতে ইচ্ছে করল। আস্তে আস্তে বলল, ‘এই, আমারও পটি পেয়ে গেছে! তুমি ঘুমিও না, আমি এক্ষুনি আসছি!’
ঝিমলি কি করে যেন ঘুমিয়ে পড়েছিল। তার মধ্যেই ওর মনে হল আর এক সেকেন্ডও ওয়েট করা যাবে না, এক্ষুনি টয়লেট যেতে হবে। ঝিমলির ছোট্ট থেকে এই এক বিচ্ছিরি অভ্যেস, টেনশন হলেই পটি পেয়ে যায়। কোথাও কোনো পেট খারাপের চিহ্ন নেই, কোনো পেট কামড়ানো বা গুড়গুড় নেই, দিব্যি ঝকঝকে নীল আকাশের মতো পরিষ্কার পেট, কিন্তু টেনশন শুরু হলেই কোত্থেকে যেন কালবৈশাখীর মতো ধেয়ে আসে পটি, আর সে পটি এমন পটি, যে চেপে বসে থাকা তো দূর, যতই মনকে অন্যদিকে ঘোরাক না কেন, যতই সোজা হয়ে, জোরে জোরে শ্বাস নিয়ে, কোমরের বেল্ট আলগা করে বসার চেষ্টা করুক, কিছুতেই কিছু হয় না। এদিকে সেইসময় তড়িঘড়ি বাথরুমে ঢুকলেই সে পটি পি সি সরকারের ম্যাজিকের মতো উধাও হয়ে যায়। সেই ছোট থেকে যতবার কোনো কম্পিটিশনে গেছে, সে আবৃত্তি বা বসে আঁকো হোক, বা ক্যুইজ, সবেতে একই ব্যাপার। এই তো এবারেই, জয়েন্টে ভালো র‌্যাঙ্ক করার জন্য পাড়ার ক্লাব সংবধনা দেবে, সেখানেও এক কেস। স্টেজে ওঠার আগেই ঝিমলির মারাত্মক বেগ, সে একেবারে প্যান্ট নোংরা হয়ে যাওয়ার মতো অবস্থা! বাবা তো রেগেমেগে অস্থির, চেঁচাতে লাগল জোরে জোরে, ‘প্রত্যেকবার, প্রতিটা বার এই এক জিনিস! তোর দ্বারা কিছু হবে না! এতবড় ধেড়ে মেয়ে, আর কোনো কন্ট্রোল নেই! বাচ্চাদের যে পটিগুলো পাওয়া যায়, সেগুলো পেছনে আটকে ঘুরতে পারিস তো!’ বাবা রেগে গেলে কোনোদিনই লোকজন মানে না, আশপাশের দশটা লোককে শুনিয়ে তারপর অনন্তকাকুদের বলে ঝিমলিকে পাশের একটা বাড়িতে নিয়ে গেল। ওমা, বাথরুমে ঢোকার আগে পর্যন্ত মনে হচ্ছিল আর ধরে রাখতে পারবে না, আর যেই গিয়ে কমোডে বসেছে, অমনি বাছাধন হাপিস! রাগে দুঃখে ঝিমলির চোখে জল এসে যায়। প্রত্যেকবার এইরকম শাস্তি! কারুর ভালো লাগে?
আজকেও ঠিক এক জিনিস। একেই কলেজ শুরু হবার পর আজ তিন নম্বর দিন, রোজই টুকটাক র‌্যাগিং হচ্ছে বলে বাড়ি থেকে বেরোনোর সময় পেটটা গুড়গুড় করছে। তার ওপর, এখনো পর্যন্ত ওর ক্লাসের একমাত্র বন্ধু তৃষিতা কালকেই জানিয়ে দিয়েছিল আজ আসবে না, ওর কোনো দাদার বিয়ে, অতএব সারাটা দিন ওকে প্রায় একাই থাকতে হবে কলেজে। আর ইঞ্জিনিয়ারিং কলেজ, একা মানেই সিনিয়রদের মুখের সামনে পড়ো। যদিও এখন অ্যান্টি র‌্যাগিং সেল হয়েছে, বেশি বাড়াবাড়ি হয় না, তবু যেটুকু হবে, সেটুকু ভেবেই আজ সকাল থেকে ঝিমলির টেনশন শুরু হয়ে গেছে। মা বলল, ‘কি হল, কাল পরশু তো ঠিকই ছিলি, আজ আবার শুরু করলি কেন। উফ, এত ডাক্তার দেখিয়েও তোর এই রোগ কিছুতেই কাটল না!’
দশটা থেকে ক্লাস, কিন্তু আজ ঝিমলি ন-টা পনেরোর মধ্যে কলেজে এসে ক্লাসে বসে পড়েছে। পরপর টানা ক্লাস হয়ে গেলে বাঁচা যায়, মাঝে কোনো গ্যাপ থাকলেই সিনিয়রগুলো ঢুকে পড়ছে, আর তারপর তাদের সে কি উৎপাত! তাও তৃষিতা মেয়েটা বেশ চালাক-চতুর, কায়দা করে কথা বলে পার পেয়ে যাচ্ছিল, ওর সঙ্গে লেজুড় হয়ে থেকে ঝিমলিও বেশ নিশ্চিন্তে ছিল, কিন্তু আজ সেই সুযোগও নেই!
প্রায় দেড়শো বছরের পুরনো সরকারি ইঞ্জিনিয়ারিং কলেজ। প্রায় পাঁচ মানুষ উঁচু সিলিং, কড়ি বরগা, তার থেকে বিশাল লোহার রডে ঝুলছে কালো মিশমিশে প্রাগৈতিহাসিক কয়েকটা ফ্যান। প্রায় একশো জন বসার মতো ক্লাসরুম। এত কষ্ট করে, এত খেটেখুটে এখানে পড়ার চান্স পাওয়া, তারপর এইরকম টেনশ, কারুর ভালো লাগে? ঝিমলি হঠাৎ কেঁপে উঠল নিজের অজান্তেই, আজ যদি আবার সেই দিদিটা আসে? চোখে জল চলে এল ওর।
কাল তৃষিতা কিছুক্ষণের জন্য বাইরে গিয়েছিল, ঝিমলি চুপচাপ বসেছিল নিজের ডেস্কে, ফাঁকা ক্লাস, পাঁচ-ছয়টা সিনিয়র দাদা এসে সবাইকে নাম ধাম কি পড়তে ভালো লাগে এসব জিগ্যেস করছিল। ও নিজের মনে খাতায় আঁকিবুঁকি কাটছিল, হঠাৎ একটা রোগা লম্বা চশমা পরা দিদি এসে দাঁড়িয়েছিল সামনে, ‘কিরে, কি নাম তোর?’
ও মিনমিন করে নিজের নাম বলেছিল। আরো কিছু টুকটাক কথার পর দিদিটা বলেছিল, ‘ফেভারিট সাবজেক্ট কি?’
ঝিমলির সবচেয়ে ভালো লাগে অঙ্ক, কিন্তু কাল ক্লাসের একটা ছেলে অঙ্ক বলাতে এমন কঠিন কয়েকটা ক্যালকুলাসের ইন্টিগ্রেশন করতে দিয়েছিল যে ছেলেটা পারেনি। তারপর সে কি ইনসাল্ট! তাই ঝিমলি আর সেই পথে হাঁটল না, বলল, ‘কেমিস্ট্রি’।
দিদিটা ভ্রূ কুঁচকে বলল, ‘বটে? তবে ইলেকট্রনিক্স পড়তে এলি কেন?’
ঝিমলি কি উত্তর দেবে, মুখে একটা মেকি হাসি ঝুলিয়ে চেয়েছিল, এমন সময় দিদিটা বলল, ‘কেমিস্ট্রিতে ফ্ল্যুইডের ব্রাউনিয়ান মোশান পড়েছিস? বলতে পারবি?’
ততক্ষণে ঝিমলির নার্ভাসনেস অনেকটা কেটে গেছে, কেমিস্ট্রিতে ছিয়ানব্বই পেয়েছে উচ্চমাধ্যমিকে, আর ব্রাউনিয়ান মোশান বলতে পারবে না ইয়ার্কি নাকি! বেশ সপ্রতিভভাবে ও বলা শুরু করেছিল ফ্ল্যুইড, অর্থাৎ গ্যাস বা কোন লিকুইডের পার্টিকলগুলো কিরকমভাবে র‌্যান্ডম ওয়েতে নিজেদের মধ্যে কলিশন করতে করতে এদিক থেকে প্রচণ্ড গতিতে ওদিকে ছুটে বেড়ায়, সেটাকেই বলে ব্রাউনিয়ান মোশন। বোঝাবার সময় হাত দিয়ে ও বোঝাচ্ছিল পুরো সিস্টেমটা। দিদিটাও বেশ মন দিয়ে শুনছিল। ওর বলা হয়ে গেলে বলল, ‘গুড। এবার প্র্যাকটিকাল করে দ্যাখা।’
ঝিমলি বলতে বলতে থতমত খেয়ে বলল, ‘প্র্যাকটিকাল! মানে?’
দিদিটা বলেছিল, ‘ধর, তুই নিজে একটা গ্যাসের পার্টিকল, আর তোকে একটা বড় এয়ারটাইট জারে রাখা হয়েছে, ধর জারটা হল এই ক্লাসরুমটা। তুই কিভাবে ব্রাউনিয়ান মোশানে এদিক থেকে ওদিকে ছুটে বেড়াবি, সেটা করে দ্যাখা, ক্যুইক! ও হ্যাঁ, সঙ্গে মুখ দিয়ে একটা সুপারসোনিক আওয়াজও করবি।’
ঝিমলির হাত-পা ঠান্ডা হয়ে যাচ্ছিল শুনতে শুনতে। এ কি সাংঘাতিক কথা! ক্লাসে প্রায় পঞ্চাশের ওপর ছেলেমেয়ে, তার মধ্যে চল্লিশজনই প্রায় ছেলে, সেখানে ওকে সারা ক্লাসরুম এরকম করে এদিক থেকে ওদিকে ধাক্কা খেয়ে খেয়ে ছুটে বেড়াতে হবে?
ততক্ষণে বাকি সিনিয়রগুলো মজা টের পেয়ে এদিকে চলে এসেছে। ঝিমলির মুখচোখ দেখে একটা দাদার বোধহয় দয়া হল, চুপিচুপি দিদিটাকে বলল, ‘এই অদিতি, মেয়েটা মনে হচ্ছে এবার কেঁদে ফেলবে! ছেড়ে দে, কি দরকার!’
অদিতি বলে দিদিটা তাকে ফুৎকারে উড়িয়ে দিল, ‘তুই চুপ কর তো! এগুলো আবার র‌্যাগিং নাকি! এটুকুও স্মার্টনেস না থাকলে ক্যাম্পাসিং-এ বসবে কি করে! আমাদের এর চেয়ে কত বেশি সব করতে হয়েছিল, হুহ!’
ঝিমলি পাথরের মতো দাঁড়িয়েছিল, দিদিটা আরো দু-একবার তাড়া দিতে ওর চোখ দিয়ে বড় বড় জলের ফোঁটা নেমে এসেছিল। ও এমনিই শান্তশিষ্ট লাজুক ধরনের, তার ওপর এমন প্রগলভতা ও মরে গেলেও করতে পারবে না! চুপচাপ দাঁড়িয়ে দাঁড়িয়ে ও ভাবছিল কি করবে, তার মধ্যে হঠাৎ ওর চিরশত্রু জানান দিতে শুরু করেছিল, এমন পটি পাচ্ছিল, যে ও ‘বাথরুম যাচ্ছি’ বলেই ছুট লাগিয়েছিল ওয়াশরুমের দিকে। ওয়াশরুমে গিয়ে যথারীতি সেই পটি ভ্যানিশ।
মিনিট দশেক বাদে যখন ক্লাসে ফিরেছিল, তখন পরের প্রোফেসরের ক্লাস শুরু হয়ে গেছে, তারই মধ্যে পাশের দার্জিলিং থেকে আসা সোনম বলে মেয়েটা চুপিচুপি জানিয়েছিল ওই দিদিটা নাকি খুব রেগে গেছে ও এরকম ধুম করে পারমিশন না নিয়ে বেরিয়ে গেছে বলে, সাঙ্গোপাঙ্গ নিয়ে পরের দিন আসবে বলে গেছে।
ভাবতে ভাবতে কোথায় চলে গেছিল ঝিমলি, হঠাৎ গুনগুন আওয়াজ হতে সম্বিত ফিরে পেয়ে দ্যাখে, অনেকেই চলে এসেছে ক্লাসে এরমধ্যে। ঘড়িতে দশটা বাজতে পাঁচ মিনিট বাকি। ওর পাশে এসে বসেছে সোনম বলে কালকের সেই মেয়েটা। চোখাচোখি হতে মেয়েটা হেসে বলল, ‘টেনশন হচ্ছে?’
ঝিমলি ম্লান মুখে মাথা নাড়ল।
সোনম আবার ভাঙা ভাঙা হিন্দিতে বলল, ‘তাও তো তুমি যাওয়া-আসা করো। আমাদের মতো হস্টেলে থাকলে তো আরও র‌্যাগিং সহ্য করতে হত তোমায়।’
ঝিমলি কোনো উত্তর না দিয়ে চেয়ে রইল।
সোনম বলল, ‘তুমি এক কাজ করবে, কালকের ওই দিদিটা হস্টেলেই থাকে তো, আমার কাছে খবর আছে, আমাদের সেকেন্ড ক্লাস তো প্রোফেসর গাঙ্গুলির, উনি আজ আসবেন না, ছুটিতে আছেন, আর ওরা ওই সময়েই আসবে ক্লাসে। তুমি ফার্স্ট ক্লাস শেষ হলেই স্যারের সাথে সাথে বেরিয়ে যাবে বুঝলে!’
ঝিমলি অস্ফুটে বলল, ‘বেরিয়ে যাবোটা কোথায়! ওয়াশরুমে কতক্ষণ থাকব! আর কেউ দেখে ফেললে?’
সোনম বলল, ‘না শোন, এই রুমটার পেছন দিকে আরেকটা রুম আছে, ৭ নম্বর রুম। ওটা ফাঁকা থাকে। ওখানে গিয়ে বসে থেকো।’
ঝিমলি বলল, ‘কিন্তু আজকে না পেলে তো আবার কাল আসবে।’
সোনম দুদিকে মাথা নাড়ল, ‘না না, ওরা থার্ড ইয়ার তো, আজ রাতের ট্রেনেই ওরা ইন্ডাস্ট্রিয়াল ট্রেনিং-এ যাচ্ছে এক মাসের, ফিরবে একমাস পর। ততদিনে তো তোমাকে আর চিনতেই পারবে না!’
ঝিমলি এতক্ষণে একটু আশার আলো দেখতে পেয়ে নড়েচড়ে বসল। এইটা একটা ভালো রাস্তা, নো ডাউট! চল্লিশ মিনিটের তো ব্যাপার, চুপচাপ গিয়ে বসে থাকবে, ফোনে গেম টেম খেলবে, দেখতে দেখতে কেটে যাবে। ঠিক হল, ওরা বেরিয়ে গেলে সোনম মেসেজ করে দেবে ওকে।
প্ল্যানমাফিক ফার্স্ট পিরিয়ড শেষের সঙ্গে সঙ্গে ঝিমলি মোবাইলটা মুঠোয় গুঁজে হাঁটা লাগাল পেছনের সাত নম্বর রুমের দিকে। আড়চোখে একবার সোনমের দিকে তাকাল, মেয়েটা বুড়ো আঙুল উপরের দিকে তুলে অভয়ের ভঙ্গি করল ওকে। তাড়া খাওয়া চড়াই পাখির মতো ছুটতে ছুটতে ও সাত নম্বর রুমের সামনে এসে দেখল, রুমের দরজা ভেজানো। পুরনো দিনের ভারী পাল্লা, দু-হাতে টেনে খুলে ভেতরে ঢুকেই আবার দরজা ভেজিয়ে দিল ও।
কিছুক্ষণ হাঁপিয়ে টাপিয়ে নিয়ে ধীরে ধীরে চোখ খুলল ও, ফাঁকা আলো- আঁধারি ক্লাসরুম, দূরে মাকড়সার বিশাল জাল, ভালো করে দেখতে গিয়ে ওর নিশ্বাস বন্ধ হয়ে এল। ক্লাসের ঠিক ফার্স্ট বেঞ্চটায় বসে আছে একটা ছেলে।
ঝিমলির মনে হল ওর ভেতরের প্যান্টটা আর শুকনো নেই, আস্তে আস্তে ভিজতে শুরু করেছে। যে সিনিয়রদের ভয়ে পালিয়ে এল, এখানে ফাঁকা ক্লাসরুমে তাদেরই একজনের খপ্পরে পড়ল? প্রথম দিনই কড়া নির্দেশ দেওয়া হয়েছে কোন সিনিয়রকে কোন ইয়ার জিগ্যেস করা যাবে না।
ভয়ে উদবেগে ও ঘামতে শুরু করেছে, এমন সময় ছেলেটা চোখ বড় বড় করে অল্প তুতলে বলল, ‘তু-তুমি সিনিয়র?’
টেনশনে প্রায় গলে যেতে যেতেও শেষ মুহূর্তে ঝিমলি নিজেকে সামলে নিলো, নাহ! এতো মনে হচ্ছে সেমসাইড গোল। ছেলেটা যেরকম ভয় ভয় চোখে তাকিয়ে আছে, এ নির্ঘাত ফার্স্ট ইয়ার না হয়ে যায় না। ঝিমলিরই মতো ভয়ে এখানে লুকিয়ে আছে শিওর। ও এবার স্মার্ট গলায় বলল, ‘ফার্স্ট ইয়ার আমি। তুইও তাই?’
ছেলেটা এবার একটা বড় নিশ্বাস ফেলে হেসে বলল, ‘হ্যাঁ। ইলেক্ট্রিক্যাল। তুই?’
ঝিমলি কোমরে হাত দিয়ে জেরার ভঙ্গিতে বলল, ‘ইলেকট্রনিক্স। তা এখানে কেন?’
ছেলেটা এবার বেশ সহজ হয়ে উঠেছে, বলল, ‘আরে, হস্টেল থেকে থ্রেট দিয়ে রেখেছে দুটো সেকেন্ড ইয়ার, আজ কলেজে এসে ওদের দেখিয়ে দেওয়া একটা মেয়েকে গিয়ে প্রপোজ করতে হবে। তাই এখানে লুকিয়ে রয়েছি।’
ঝিমলি বলল, ‘সত্যি! এরা কিন্তু বড্ড বাড়াবাড়ি শুরু করেছে বল! ভিসি-কে গিয়ে বলবি?’
ছেলেটা দুদিকে মাথা নাড়ল, ‘কোনো লাভ নেই। গায়ে হাত টাত দিলে অন্য কথা, আদার ওয়াইজ ভারবাল র‌্যাগিং-এর কোনো প্রূফ নেই, মাঝখান থেকে মার্কড হয়ে যাব। কি দরকার! আর বড়জোর দু-তিনটে তিন চলবে, তারপর তো ওরাও ট্রেনিং এ বেরিয়ে যাবে।’
ঝিমলি বিজ্ঞের মতো মাথা নাড়ল, ‘হুম! সেটা ঠিক। তোর নাম কি?’
ছেলেটা বলল, ‘পুষ্পম। তোর নাম কি?’
ঝিমলি উত্তর না দিয়ে বলল, ‘তুই হস্টেলে থাকিস? বাড়ি কোথায় তোর?’ প্রশ্নটা করার সময় ও লক্ষ করল, এই পুষ্পম বলে ছেলেটার চোখের পাতাগুলো অসম্ভব ঘন আর টানা টানা। গালের সদ্য গজানো সবুজ দাড়িটার ওপর এক ফালি রোদ এসে পড়েছে। সেই দাড়ির ওপর টোল দেখতে দেখতে ওর হঠাৎ নিশ্বাস বন্ধ হয়ে এল, মনে হল এত মিষ্টি ছেলে ও জীবনে কখনো দেখেনি। লাভ অ্যাট ফার্স্ট সাইট কি একেই বলে? ও কিরকম খাবি খেতে খেতে বেলল, ‘আ-আচ্ছা, লেডিজ টয়লেট এদিকে কোথাও আছে কিনা জানিস? আমাকে এক্ষুনি যেতে হবে!’
আর সময় পেল না ঝিমলি। কে যেন ভীষণ জোরে জোরে ধাক্কা দিতে শুরু করেছে। অনেক কষ্টে চোখ খুলে ও দেখল, ওর চোখের দিকে ঝুঁকে পড়ে দেখছে পুষ্পম। ঝিমলি বলল, ‘কি হয়েছে?’
পুষ্পম কপট রাগের ভঙ্গি করল, ‘কি আবার হবে! এতদিন পটীয়সী বউ কপালে ছিল, এখন কপালে জুটেছে পটীয়সী মেয়ে। উফ! একটা নরফ্লক্স দাও শিগগিরই। সারারাত তো একফোঁটা ঘুমোতে পারলাম না, কোলে নিয়ে একবার করে যাচ্ছি, কমোডে বসছে, বসেই বলছে, বাবা, পটিটা লুকিয়ে পড়েছে, আবার নিয়ে এসে খাটে শোয়াচ্ছি। তারপর আবার পাঁচ মিনিট বাদেই বলছে বাথরুম যাব। পুরো তোমার রোগ পেয়েছে, কাল ওদের ক্লাস ট্যুর আনুয়াল প্রোগ্রাম না! মা মেয়ে পুরো জেরক্স কপি যেন, অলওয়েজ ছিপি খোলা!’
ঝিমলি ঘুমচোখে উঠে বসল। বারো বছর আগের সেই দিনগুলো কেন যে ও প্রায়ই স্বপ্নে দ্যাখে! পুষ্পম সারাটা রাত জেগে, ইশ! পাশে শুয়ে থাকা সাড়ে ছয়বছরের মেয়ের দিকে চেয়ে ও হেসে ফেলল, সেই কলেজের সেইদিন থেকে শুরু করে ক্যাম্পাসিং, প্রথম চাকরির দিন, বিয়ের দিন, ফুলশয্যার রাতে, এমনকি হানিমুনে গিয়েও পুষ্পমকে এই পটি পটি করে উৎপাত করে মেরেছে ও। পুষ্পম বেচারা, মুখ বুজে এই দৌরাত্ম্য সহ্য করে, কোথায় কোথায়, মাঝপথে গাড়ি থামিয়ে, লোক ডেকে খুঁজে খুঁজে বাথরুম বের করেছে ঝিমলির জালায়! মাঝে মাঝে বলে, ‘আচ্ছা, তোমার এই ব্যাপারটার কোনো সিগন্যাল নেই? যখন তখন যেখানে সেখানে হাজির হয়ে যায়?’ বাবা-মা তো আজও বলে, পুষ্পম ছাড়া কেউ সহ্য করত না ওর এই বিদঘুটে রোগ। আর ঝিমলি? মনে মনে অদিতিদিকে ধন্যবাদ দেয় ও।
পুষ্পম ওর দিকে তাকিয়ে ছিল, হাই তুলে বলল, ‘কি হল? হাঁ করে কি দেখছ?’
ঝিমলি দেখল, সেদিনের সেই সবুজ দাড়িগুলোর দু-একটা রূপোলি পাক ধরেছে, সেই টানা টানা ঘন চোখের পাতাগুলো সপ্রেম দৃষ্টিতে দেখতে দেখতে ওর হঠাৎ প্রচণ্ড নিজের স্বামীকে আদর করতে ইচ্ছে করল। আস্তে আস্তে বলল, ‘এই, আমারও পটি পেয়ে গেছে! তুমি ঘুমিও না, আমি এক্ষুনি আসছি!’
ছোট্ট পমপমের জীবনে আজ ভীষণ গুরুত্বপূর্ণ একটা দিন। এতদিন সে প্লে স্কুলে পড়ে এসেছে, টিফিন বাক্স আর জলের বোতল নিয়ে রঙচঙে পোশাক পড়ে দাদুর কোলে চেপে স্কুলে যেত, সারাদিন খালি খেলত, কত্তরকম খেলা আর মিস খুব সুন্দর সুন্দর গল্প বলে শোনাতেন। বরং শনি রবিবার এলেই ওর মন খারাপ হয়ে যেত বন্ধুদের সঙ্গে দেখা হবে না বলে।
একটা ছোট্ট দীর্ঘশ্বাস ফেলল ও, এবার থেকে আর কোনোদিনই ওদের সাথে মনে হয় দেখা হবে না। ও যে বড় হয়ে গেছে, ফোর প্লাস হয়ে গেল, তাই বড়দের স্কুলে ইন্টারভিউ দিতে যাচ্ছে।
পৌঁছে ও হাঁ হয়ে গেল, এতবড় স্কুল! বিশাল মাঠ দেখে ওর মনটা খুশিতে ভরে গেল, তার পাশে ব্যাডমিন্টন খেলার কোর্ট, এমনকি সুইমিং পুলও রয়েছে! ও অবাক হয়ে মা-কে জিগ্যেস করলো, ”মা, এখানে তো আরো বেশি করে খেলা যাবে, তাই না?”
মা আদর করে ওর গাল টিপে দিলেন, ”হ্যাঁ পমপম। কিন্তু, তার আগে তো তোমায় আগে সিলেক্টেড হতে হবে এখানে, বল! যা যা শিখিয়েছি, সব মনে আছে তো তোমার? আগের মতো হবে না তো? এরা কিন্তু আজ দুপুরের মধ্যেই রেজাল্ট ডিক্লেয়ার করে দেবে, আর সিলেক্টেড হলেই প্লে-স্টেশন।”
বাবা-মা দুজনেই আজ ওর জন্য অফিস ছুটি নিয়েছেন, আজ ওর সঙ্গে ওর বাবামায়েরও ইন্টারভিউ হবে। মা তো গত এক সপ্তাহ ধরে পড়িয়ে যাচ্ছেন ওকে, আমাদের দেশের নাম কি, ন্যাশনাল অ্যানিম্যাল কি, ওর ফেভারিট রঙ কি, সেই রঙ দিয়ে পাঁচটা ফুল, পাঁচটা ফল, এরকম প্রচুর প্রশ্ন।
আগের নামকরা স্কুলটায় অল্পের জন্য পমপম পেল না, ইংরেজির সবই ঠিকঠাক উত্তর দিয়েছিল, শেষে বাংলার টেস্টে যখন ওই রাগী মিস ওকে নিরামিষাশী দিয়ে একটা বাক্যরচনা করতে বলেছিলেন, ও বলে ফেলেছিল, ”আমার দিদুন নিরামিষাশী প্রাণী।”
তাতে ওই মিস ভ্রু কুঁচকে তাকিয়েছিলেন ওর দিকে, আর ও আরো ভয় পেয়ে গিয়েছিল। সত্যিই তো ওর দিদুন ননভেজ খায় না, ও ভুল কি বলল?
তারপর যখন ওই মিস জিগ্যেস করেছিলেন, ওর ঠাম্মি ওর দাদুর কে হয়, ও আরো নার্ভাস হয়ে ভুল করে ‘হ্যাঁগো’ হয় বলে দিয়েছিল।
চশমার ফাঁক দিয়ে গম্ভীরমুখে ওই মিস বলেছিলেন, ”একি, নর্মাল ব্লাড রিলেশনগুলো এখনো ক্লিয়ার নয় কেন?”
মা বাড়ি ফিরে খুব রেগে গেছিলেন, কিন্তু পমপম কি করবে? বাবা যেমন মা-কে নাম ধরে ডাকে, দাদু তো ঠাম্মিকে নাম ধরে ডাকে না, ‘হ্যাঁগো’ বলে ডাকে, তাই ওর চট করে মাথায় ‘ওয়াইফ’ শব্দটাই আসেনি, নাহলে কি আর ও জানে না যে হাজব্যান্ড-ওয়াইফ ওরা?
মা সব দোষ চাপিয়েছিলেন ঠাম্মি আর দাদুর ঘাড়ে। ঘরে এসে বাবাকে রেগে রেগে বলছিলেন পমপমের বেশ মনে আছে, ”সারাদিন তোমার বাবা-মায়ের সঙ্গে থেকে মডার্ন ম্যানারিজমগুলোই গ্রো করছে না পমপমের মধ্যে! ইশ! এত ভালো স্কুলটা… আমার কান্না পাচ্ছে!”
তাই, এবার আর মা কোনো রিস্ক নেননি। ছুটি নিয়ে গত এক সপ্তাহ ধরে পড়িয়েছেন পমপমকে।
প্রথম রাউন্ডগুলো ভালোই কেটে গেল। জিকে টেস্ট, পাজল টেস্ট, হ্যান্ডরাইটিং পেরিয়ে সবশেষে এল ইন্টারভিউ। এবার পমপম ভেতরে ভেতরে খুব ভয় পেয়ে গেলেও বাইরে শান্ত হয়ে ছিল। এবারেও কিছু গণ্ডগোল করলে মা ওকে মেরেই ফেলবেন। তার চেয়ে দাদু ওকে কত দেশবিদেশের গল্প শোনান, সেগুলো মনে করছিল ও।
এই স্যারটা ওই মিসের মতো নয়, বেশ হাসিখুশি আর মোটা গোঁফওলা, ঠিক ওর দাদুর গোঁফের মতো। ওর মাথায় হাত বুলিয়ে নাম, কি করতে ভালোবাসে এসব জিগ্যেস করতে লাগলেন। মা-র পড়ানো প্রশ্নের দিকে গেলেনই না। পমপমও বেশ সহজ হয়ে গিয়েছিল, গল্প করছিল টুকটাক। বাবামা-ও হাসিমুখে ওর দু-পাশে বসেছিলেন।
কিন্তু গোল বাঁধল একদম শেষে এসে। স্যার ওর দিকে তাকিয়ে জিজ্ঞেস করলেন, ”লাস্ট কোয়েশ্চেন, তুমি বড় হয়ে কি হতে চাও পমপম?”
মা সঙ্গে সঙ্গে পমপমের দিকে তাকালেন, মুখে উজ্জ্বল হাসি, এই প্রশ্নটা তোতাপাখির মতো করে মুখস্থ করিয়েছেন মা পমপমকে। শুধু, ‘অ্যাস্ট্রোনট’ শব্দটা না বলে তার সঙ্গে ওর যে স্পেসের ব্যাপারে খুব ইন্টারেস্ট সেটাও জুড়ে দিতে হবে সঙ্গে, পইপই করে বলে দিয়েছেন মা।
পমপম ঢোঁক গিলল এবার।
ওদিকে দাদু সবসময় মিথ্যে বলতে বারণ করেন। কিন্তু, এটা তো পুরো মিথ্যে। পমপমের মোটেও স্পেসের ব্যাপারে কোনো আগ্রহ নেই, আর ও পাইলট হতেও চায়না যে! তার চেয়ে দাদু ওকে বড় হয়ে যেটা হতে বলেন সেটাই ও হতে চায়।
কিন্তু সত্যি বললে মা যদি রেগে যান? তবে কিনা… ও মাথা চুলকোল, দাদু তো মায়ের থেকেও বড়!
পমপম চুপ করে আছে দেখে মা খুব অবাক হয়ে ওর দিকে তাকালেন, হাসিমুখে ধরে রেখেই ইংরেজিতে বললেন, ”বল পমপম, তুমি কি হতে চাও, বলে দাও স্যারকে ইয়োর এইম ইন লাইফ?”
পমপম একটু ইতস্তত করল, তারপর বাংলায় স্পষ্টভাবে বলল, ”আমি মানুষ হতে চাই স্যার। একজন ভালো মানুষ। সৎ, সাহসী আর ভালো মনের মানুষ।”
স্কুল থেকে বেরিয়ে ইস্তক মায়ের বকুনি শুনছিল ও, সঙ্গে বাবার কাঁচুমাচু অপরাধী মুখ। পমপমের তো কান্নাই পাচ্ছিল, প্লে-স্টেশন তো হলই না, উল্টে বাড়ির খেলনাগুলো না মা ফেলে দেন!
মা চিৎকার করে যাচ্ছিলেন, ”গিয়েই আমি পমপমকে সারাদিনের জন্য কোনো ভালো ক্রেশে দেব! এভাবে ও পুরো নষ্ট হয়ে যাচ্ছে। ইশ, অত ভালো উত্তরটা শেখালাম, ওর হাই অ্যাম্বিশানটা বোঝানো যেত, তা না করে, একটা বাজে উত্তর দিয়ে পুরো জিনিসটা… উফ, আমি আর ভাবতে পারছি না, চোখের সামনে ছেলের কেরিয়ারটা স্পয়েলড হয়ে যাচ্ছে!”
মায়ের কথা শেষ হল না, তার আগেই টুং টুং শব্দে মায়ের ফোনে ওই স্কুল থেকে ইমেল ঢুকল, অ্যাডমিশন টেস্টের রেজাল্ট ডিক্লেয়ারড।
লিস্টে পমপমের নাম সবার ওপরে। ঠিক একজন সৎ, সাহসী আর ভালো মনের মানুষের মতোই।
**********
ছোট্ট পমপমের জীবনে আজ ভীষণ গুরুত্বপূর্ণ একটা দিন। এতদিন সে প্লে স্কুলে পড়ে এসেছে, টিফিন বাক্স আর জলের বোতল নিয়ে রঙচঙে পোশাক পড়ে দাদুর কোলে চেপে স্কুলে যেত, সারাদিন খালি খেলত, কত্তরকম খেলা আর মিস খুব সুন্দর সুন্দর গল্প বলে শোনাতেন। বরং শনি রবিবার এলেই ওর মন খারাপ হয়ে যেত বন্ধুদের সঙ্গে দেখা হবে না বলে।
একটা ছোট্ট দীর্ঘশ্বাস ফেলল ও, এবার থেকে আর কোনোদিনই ওদের সাথে মনে হয় দেখা হবে না। ও যে বড় হয়ে গেছে, ফোর প্লাস হয়ে গেল, তাই বড়দের স্কুলে ইন্টারভিউ দিতে যাচ্ছে।
পৌঁছে ও হাঁ হয়ে গেল, এতবড় স্কুল! বিশাল মাঠ দেখে ওর মনটা খুশিতে ভরে গেল, তার পাশে ব্যাডমিন্টন খেলার কোর্ট, এমনকি সুইমিং পুলও রয়েছে! ও অবাক হয়ে মা-কে জিগ্যেস করলো, ”মা, এখানে তো আরো বেশি করে খেলা যাবে, তাই না?”
মা আদর করে ওর গাল টিপে দিলেন, ”হ্যাঁ পমপম। কিন্তু, তার আগে তো তোমায় আগে সিলেক্টেড হতে হবে এখানে, বল! যা যা শিখিয়েছি, সব মনে আছে তো তোমার? আগের মতো হবে না তো? এরা কিন্তু আজ দুপুরের মধ্যেই রেজাল্ট ডিক্লেয়ার করে দেবে, আর সিলেক্টেড হলেই প্লে-স্টেশন।”
বাবা-মা দুজনেই আজ ওর জন্য অফিস ছুটি নিয়েছেন, আজ ওর সঙ্গে ওর বাবামায়েরও ইন্টারভিউ হবে। মা তো গত এক সপ্তাহ ধরে পড়িয়ে যাচ্ছেন ওকে, আমাদের দেশের নাম কি, ন্যাশনাল অ্যানিম্যাল কি, ওর ফেভারিট রঙ কি, সেই রঙ দিয়ে পাঁচটা ফুল, পাঁচটা ফল, এরকম প্রচুর প্রশ্ন।
আগের নামকরা স্কুলটায় অল্পের জন্য পমপম পেল না, ইংরেজির সবই ঠিকঠাক উত্তর দিয়েছিল, শেষে বাংলার টেস্টে যখন ওই রাগী মিস ওকে নিরামিষাশী দিয়ে একটা বাক্যরচনা করতে বলেছিলেন, ও বলে ফেলেছিল, ”আমার দিদুন নিরামিষাশী প্রাণী।”
তাতে ওই মিস ভ্রু কুঁচকে তাকিয়েছিলেন ওর দিকে, আর ও আরো ভয় পেয়ে গিয়েছিল। সত্যিই তো ওর দিদুন ননভেজ খায় না, ও ভুল কি বলল?
তারপর যখন ওই মিস জিগ্যেস করেছিলেন, ওর ঠাম্মি ওর দাদুর কে হয়, ও আরো নার্ভাস হয়ে ভুল করে ‘হ্যাঁগো’ হয় বলে দিয়েছিল।
চশমার ফাঁক দিয়ে গম্ভীরমুখে ওই মিস বলেছিলেন, ”একি, নর্মাল ব্লাড রিলেশনগুলো এখনো ক্লিয়ার নয় কেন?”
মা বাড়ি ফিরে খুব রেগে গেছিলেন, কিন্তু পমপম কি করবে? বাবা যেমন মা-কে নাম ধরে ডাকে, দাদু তো ঠাম্মিকে নাম ধরে ডাকে না, ‘হ্যাঁগো’ বলে ডাকে, তাই ওর চট করে মাথায় ‘ওয়াইফ’ শব্দটাই আসেনি, নাহলে কি আর ও জানে না যে হাজব্যান্ড-ওয়াইফ ওরা?
মা সব দোষ চাপিয়েছিলেন ঠাম্মি আর দাদুর ঘাড়ে। ঘরে এসে বাবাকে রেগে রেগে বলছিলেন পমপমের বেশ মনে আছে, ”সারাদিন তোমার বাবা-মায়ের সঙ্গে থেকে মডার্ন ম্যানারিজমগুলোই গ্রো করছে না পমপমের মধ্যে! ইশ! এত ভালো স্কুলটা… আমার কান্না পাচ্ছে!”
তাই, এবার আর মা কোনো রিস্ক নেননি। ছুটি নিয়ে গত এক সপ্তাহ ধরে পড়িয়েছেন পমপমকে।
প্রথম রাউন্ডগুলো ভালোই কেটে গেল। জিকে টেস্ট, পাজল টেস্ট, হ্যান্ডরাইটিং পেরিয়ে সবশেষে এল ইন্টারভিউ। এবার পমপম ভেতরে ভেতরে খুব ভয় পেয়ে গেলেও বাইরে শান্ত হয়ে ছিল। এবারেও কিছু গণ্ডগোল করলে মা ওকে মেরেই ফেলবেন। তার চেয়ে দাদু ওকে কত দেশবিদেশের গল্প শোনান, সেগুলো মনে করছিল ও।
এই স্যারটা ওই মিসের মতো নয়, বেশ হাসিখুশি আর মোটা গোঁফওলা, ঠিক ওর দাদুর গোঁফের মতো। ওর মাথায় হাত বুলিয়ে নাম, কি করতে ভালোবাসে এসব জিগ্যেস করতে লাগলেন। মা-র পড়ানো প্রশ্নের দিকে গেলেনই না। পমপমও বেশ সহজ হয়ে গিয়েছিল, গল্প করছিল টুকটাক। বাবামা-ও হাসিমুখে ওর দু-পাশে বসেছিলেন।
কিন্তু গোল বাঁধল একদম শেষে এসে। স্যার ওর দিকে তাকিয়ে জিজ্ঞেস করলেন, ”লাস্ট কোয়েশ্চেন, তুমি বড় হয়ে কি হতে চাও পমপম?”
মা সঙ্গে সঙ্গে পমপমের দিকে তাকালেন, মুখে উজ্জ্বল হাসি, এই প্রশ্নটা তোতাপাখির মতো করে মুখস্থ করিয়েছেন মা পমপমকে। শুধু, ‘অ্যাস্ট্রোনট’ শব্দটা না বলে তার সঙ্গে ওর যে স্পেসের ব্যাপারে খুব ইন্টারেস্ট সেটাও জুড়ে দিতে হবে সঙ্গে, পইপই করে বলে দিয়েছেন মা।
পমপম ঢোঁক গিলল এবার।
ওদিকে দাদু সবসময় মিথ্যে বলতে বারণ করেন। কিন্তু, এটা তো পুরো মিথ্যে। পমপমের মোটেও স্পেসের ব্যাপারে কোনো আগ্রহ নেই, আর ও পাইলট হতেও চায়না যে! তার চেয়ে দাদু ওকে বড় হয়ে যেটা হতে বলেন সেটাই ও হতে চায়।
কিন্তু সত্যি বললে মা যদি রেগে যান? তবে কিনা… ও মাথা চুলকোল, দাদু তো মায়ের থেকেও বড়!
পমপম চুপ করে আছে দেখে মা খুব অবাক হয়ে ওর দিকে তাকালেন, হাসিমুখে ধরে রেখেই ইংরেজিতে বললেন, ”বল পমপম, তুমি কি হতে চাও, বলে দাও স্যারকে ইয়োর এইম ইন লাইফ?”
পমপম একটু ইতস্তত করল, তারপর বাংলায় স্পষ্টভাবে বলল, ”আমি মানুষ হতে চাই স্যার। একজন ভালো মানুষ। সৎ, সাহসী আর ভালো মনের মানুষ।”
স্কুল থেকে বেরিয়ে ইস্তক মায়ের বকুনি শুনছিল ও, সঙ্গে বাবার কাঁচুমাচু অপরাধী মুখ। পমপমের তো কান্নাই পাচ্ছিল, প্লে-স্টেশন তো হলই না, উল্টে বাড়ির খেলনাগুলো না মা ফেলে দেন!
মা চিৎকার করে যাচ্ছিলেন, ”গিয়েই আমি পমপমকে সারাদিনের জন্য কোনো ভালো ক্রেশে দেব! এভাবে ও পুরো নষ্ট হয়ে যাচ্ছে। ইশ, অত ভালো উত্তরটা শেখালাম, ওর হাই অ্যাম্বিশানটা বোঝানো যেত, তা না করে, একটা বাজে উত্তর দিয়ে পুরো জিনিসটা… উফ, আমি আর ভাবতে পারছি না, চোখের সামনে ছেলের কেরিয়ারটা স্পয়েলড হয়ে যাচ্ছে!”
মায়ের কথা শেষ হল না, তার আগেই টুং টুং শব্দে মায়ের ফোনে ওই স্কুল থেকে ইমেল ঢুকল, অ্যাডমিশন টেস্টের রেজাল্ট ডিক্লেয়ারড।
লিস্টে পমপমের নাম সবার ওপরে। ঠিক একজন সৎ, সাহসী আর ভালো মনের মানুষের মতোই।
**********
যারা হাওড়া থেকে ছ’নম্বর জাতীয় সড়ক ধরে আমতা রানিহাটি রোড বরাবর গেছেন, তাঁরা নিশ্চয়ই ঝিখিরা নামক মফসসলটির নাম শুনে থাকবেন। আর অন্যরা যারা ঝিখিরার নাম শোনেননি, তাঁরা জেনে রাখুন, খাতায় কলমে ঝিখিরাকে মফসসলের মর্যাদা দেওয়া হলেও আদপে এটি একটি গ্রাম, অজ পাড়াগাঁ না হলেও গঞ্জ জাতীয় এলাকা। এখানে দুটি প্রাইমারি স্কুল, একটি হাই স্কুল আর একটিমাত্র ব্যাঙ্ক ছাড়া কিছুই নেই তেমন।
সুকন্যা ঝিখিরার সেই ব্যাঙ্কে চাকরি করে। রোজ কর্ড লাইন লোকাল ধরে হাওড়া এসে সেখান থেকে ঘণ্টাদুয়েক হাওড়া-ঝিখিরা রুটের বাসে হ্যাজাতে হ্যাজাতে কর্মস্থলে পৌঁছোয় সে। গত তিনবছর ধরে এই রুটে যাতায়াতের ফলে এই রুটের ড্রাইভার থেকে শুরু করে কন্ডাক্টর মোটামুটি সবাই সুকন্যাকে ব্যাঙ্কের দিদিমণি বলেই চেনেন। আজও সেরকমই সকাল সকাল সুকন্যা বাসের লেডিজ সিটে বসে যাচ্ছিল। কানে হেডফোন নিয়ে রাস্তায় চলাফেরা করা তার স্বভাবে নেই, তাই আশপাশের প্রকৃতি দেখতে দেখতেই যাচ্ছিল, বাসে যাতায়াতের এইটুকু সময়ই যা ওর একান্ত নিজের। হঠাৎ একটা বেমানান ব্যাপারে চোখটা আটকে গেল।
হাওড়ার স্ট্যান্ড পেরিয়ে কিছুটা এগোতেই আড়াইজন মানুষ বাসে উঠল যারা এই রুটে একান্তই বেমানান। দুজন মহিলা, সাথে একটা বছর পাঁচেকের ফুটফুটে বাচ্চা মেয়ে। দুজন মহিলারই বয়স চল্লিশের নীচে, কিন্তু তাদের মুখের উগ্র প্রসাধন তাদের সৌন্দর্য বাড়াবার বদলে যেন বয়সটাকেই বাড়িয়ে দিয়েছে। একজনের পরনে হাঁটুর একটু ওপরে শেষ হয়ে যাওয়া সাদা একটা টাইট কেপ্রি, উপরে গোলাপি স্লিভলেস ট্যাঙ্ক টপ, কালার করা চুল ঘাড়ের একটু নীচেই শেষ হয়ে গেছে, পুরনোদিনের বলিউডি ঢাউস সানগ্লাস মাথার ওপর তোলা। আরেকজন কুমড়োর মতো মোটা হলেও তার হাঁটু অবধি গাউন দেখে সুকন্যার হাসি পেয়ে গেল, ভুঁড়ি উঁকি মারছে গাউনের ফ্রিল থেকে, দুজনেরই ঠোঁটে চড়া লিপস্টিক। বাচ্চাটার গায়ে সুন্দর একটা ফ্রক।
এই গরমে কি করে লোকজন এমন উৎকট সাজে ভেবে সুকন্যার অবাক লাগে! ও তো ঠিকমতো চুল বাঁধারও এনার্জি পায় না, কোনোমতে চূড়ো করে পনিটেল করে বেরিয়ে আসে। আর এদের দেখে মনে হচ্ছে যেন ফ্যাশন কনটেস্টে চলেছে!
এই তিনজন ওঠার সঙ্গে সঙ্গে খুব স্বাভাবিকভাবেই বাসের প্রত্যেকের নজর ওইদিকে চলে গেল। গত দু-বছরের অভিজ্ঞতা থেকে ও এইটুকু জানে এই বাসের যাত্রী মূলত নিম্নবিত্ত সব্জিবিক্রেতা আর খুচরো দোকানদার যারা হাওড়া থেকে পাইকারি দরে জিনিসপত্র কিনে এনে গাঁয়ে বিক্রি করেন, এছাড়া ওই স্কুলের কয়েকজন শিক্ষক শিক্ষিকা আছেন তাঁরা যাতায়াত করেন, তাদের প্রত্যেকের সাথেই সুকন্যার আলাপ আছে। আলাপটা করিয়ে দিয়েছেন ব্যাঙ্কের লাগোয়া প্রাইমারি স্কুলের মাস্টার রমেশদা। রমেশদা ভারি ভালো মানুষ, গ্রামেই থাকেন, আপদে বিপদে সবার পাশে দাঁড়ান। ঝিখিরা গ্রামের মানুষজন খাতায়-কলমে শিক্ষিত না হলেও ভারি সরল আর সোজাসাপটা। তাদের ডিগ্রি না থাকুক, সহবৎ আছে যথেষ্ট।
সাদা কেপ্রি উঠেই বেশ জোরে মুখ বেঁকিয়ে বলল, ”উফ! মাগো! এইবার এই জঘন্য বাসে করে যেতে হবে? আমি তো ভাবতেই পারছি না!”
কুমড়ো বলল, ”কি করবি বল! বাবার ওই ভাড়া করা গাড়ির ড্রাইভার যে এইভাবে ঝোলাবে কে ভেবেছিল! তিন মাস আগে থেকে বলে আসছি হাওড়ায় নেমে যেন গাড়ি পাই! তবু সকালে শুনি ড্রাইভার নাকি অসুস্থ, আসতে পারবে না! যতসব আনকালচারড ভূত! এখন এইসব ছোটলোকের সঙ্গে গা লাগিয়ে চল!”
সুকন্যা বেশ অবাক হয়ে গেল। কোনো শিক্ষিত লোক যে বাসে উঠে এইরকম মন্তব্য করতে পারে ওর ধারণাতেই ছিল না। ও কন্ডাক্টর রতনদার দিকে তাকাল। রতনদা বুঝতেই পেরেছিল, কাছে এসে চুপিচুপি বলল, ”দেখেছেন দিদিমণি, কিরকম কথাবার্তা? আমরা না হয় ছোটলোক, কিন্তু আপনি রয়েছেন বাসে, হাই স্কুলের সুমন মাস্টারবাবু রয়েছেন!”
সুকন্যা মুখে কিছু বলল না, কিন্তু ওর বিরক্তি পারদের মতো চড়ছিল। এই ক-বছরে ও ঝিখিরার মানুষদের সাথে বেশ একাত্ম হয়ে পড়েছে। আশপাশের সরল সাধাসিধে মানুষগুলো তাকে বড় ভালোবাসে। কার বাগানে আম হল, কার জমিতে ভালো চাষ হল, গরিব মানুষগুলো টুকটাক দিয়ে যায় জোর করে, কারুর বহুদিনের চালু না হওয়া পেনশন সুকন্যা ব্যাঙ্কে ঠিকমতো ব্যবস্থা করে দিলে, বা কেউ বিধবাভাতা পেলে এইভাবেই তাদের ভালোবাসা প্রকাশ করে। সেখানে এই দুটো জোকার এতবড় সাহস পায় কি করে!
সুকন্যা খুব স্ট্রেট ফরওয়ার্ড, ভিতু নয় মোটেই। কোথাও অন্যায় দেখলেই তার প্রতিবাদ করে, তবু ও কিছু বলল না। ড্রাইভারের দিকে মুখ করে কন্ডাক্টরের ঠিক পেছনের সিটদুটো প্রতিবন্ধীদের জন্য, তার পরের লেডিজ সিটেই ও বসেছিল। মহিলাদুটো এসে ওর সামনের প্রতিবন্ধী সিটে বসে পড়ল ধপ করে। বাচ্চাটা দাঁড়িয়ে রইল জানলার রেলিং ধরে।
চড়া পারফিউমের গন্ধে সুকন্যার নাক বন্ধ হয়ে এল। নাক কুঁচকে ও বাইরের দিকে তাকাল। অন্যদিকে মন দেওয়ার চেষ্টা করলেও সামনের সিটের কথোপকথন ওর মনটাকে বারবার বিক্ষিপ্ত করে দিতে লাগল।
কুমড়োই শুরু করল, ”বুজু ডিয়ার, তুমি আমার কোলে এসে বসো সোনা, বাসের ঝাঁকুনিতে পড়ে যাবে তো!”
সাদা কেপ্রি অমনি ঝাঁঝিয়ে উঠল, ”উফ দিদি, তোকে কতবার বলেছি না! বুজুর সাথে কখনো বাংলায় কথা বলবি না? ইন ফ্যাক্ট ওর সামনে আমাদের নিজেদের মধ্যেও ইংলিশে কথা বলা উচিত, তবেই না ফ্লুয়েন্সিটা তৈরি হবে!”
—”ওহো সরি। বুজু সোনা, তুমি আমার কোলে এসে সিট করো বাবু!”
এহেন ইংলিশ শুনে সুকন্যা প্রাণপণে হাসি চেপে ডানদিকে তাকাতেই দেখল হাই স্কুলের মাস্টার সুমনদা ওর দিকে তাকিয়ে মিটিমিটি হাসছে, ভাবখানা এমন, বিনা পয়সায় রগড় দেখা যাচ্ছে বেশ! সুকন্যা আবার শুনল, সাদা কেপ্রি বলছে, ”শোন, তুই যেন আবার গিয়েই বাবাকে বলিস না আমরা কেন এসেছি!”
কুমড়ো অবাক, ”ওমা! না বললে কাজটা হবে কি করে! আমাকে তো তোর জিজু পাঁচদিনের আল্টিমেটাম দিয়ে পাঠিয়েছে, তার মধ্যে লিখিয়ে নিতেই হবে।”
সাদা কেপ্রি দাঁতে দাঁত চিপল, ”উফ, তোর বুদ্ধি কবে হবে! এই আট ন’বছরে একবারও যাইনি, নিজে থেকে ফোন করি না, হঠাৎ করে গিয়ে যদি বলি বাড়ি আমাদের দুজনের নামে লিখে দাও, বিয়েতে তো একটা গয়নাও ঠেকাওনি, এখন সেগুলো দাও, সন্দেহ করবে না?”
বাচ্চাটা হঠাৎ জিজ্ঞেস করল, ”বাড়ি কি করে লেখে মাম্মি? বাড়ি তো একটা বিশাল জিনিস, বাড়ি লেখা যায় নাকি!”
কুমড়ো বেশ রেগেছে, ”বুজু তুমি আমার কোলে এসে ঘুমোও।” তারপর ঝাঁঝিয়ে উঠে বলল, ”সন্দেহ করবে মানে! সত্যিই তো আমাদের দু-বোনকে নমো নমো করে বিদায় করেছিল মায়ের গয়নাগুলো তখনও বন্ধক ছিল বলে কিচ্ছুটি দেয়নি! সব কি দাদা একাই নেবে নাকি!”
—”আরে সেটা তো আগ বাড়িয়ে বলার কিছু নেই! এমনিই বাবা দাদা অন্ত প্রাণ, দাদা ভালো চাকরি পেয়েও না গিয়ে ওই গণ্ডগ্রামে থেকে মাস্টারি করছে, বাবার দেখাশুনো করছে, তার ওপর মায়ের গয়নাগুলো দাদাই ছাড়িয়ে এনেছে টাকা দিয়ে, বাবার তো ওর ওপর টান থাকবেই!”
—”সত্যি! দাদা এত গবেট জানা ছিল না। তোর জিজু তো প্রায়ই হাসে, বলে তোমার দাদা এত ভালো স্টুডেন্ট ছিল, ওই পাড়াগাঁয়ে পড়ে থেকে নিজের কেরিয়ারটা বরবাদ করল! আর বুড়ো বয়সে বিয়েই বা করতে যাচ্ছে কেন! মায়ের যে কটা গয়না পেতাম সে-কটাও যাবে!”
—”কিচ্ছু যাবে না। এমনি এমনি কি তুই হায়দ্রাবাদ আমি পুনে থেকে ছুটে এসেছি নাকি! দ্যাখ না, কেমন ইমোশনাল কথা বলে দাদার কাছ থেকে ওগুলো হাতিয়ে নিয়ে যাই!”
বাচ্চাটা আবার প্রশ্ন করল, ”হাতিয়ে নেওয়া কি মাম্মি?”
সাদা কেপ্রি শুনতেই পেল না বাচ্চার প্রশ্ন। কুমড়ো অমনি বিগলিত, ”সে জানি! তোর ওপর আমার ভরসা আছে! তবে আর যাই করিস, মায়ের ওই রতনচূড়টা কিন্তু আমি নেব বলে দিলাম! ওটায় কিন্তু তুই নজর দিবি না!”
”সে দেখা যাবে। এখন গিয়ে আগে দাদাকে পটাতে হবে। কাজ নেই কম্ম নেই, কত আশায় ছিলাম মা চলে গেলেই গয়নাগুলো নিয়ে আসব, তা না, কোত্থেকে একটা পঙ্গু মেয়েকে বিয়ে করবে, তাও এই বয়সে! সোসাইটিতে প্রেস্টিজ বলে আর কিছু রইলো না। আমার তো ক্লাবে রীতিমতো বলতে লজ্জা করে যে আমার দাদা প্রাইমারি স্কুলের মাস্টার!”
সুকন্যা আঁচ করেছিল, এতক্ষণে নিঃসন্দেহ হল আর স্তম্ভিত হয়ে গেল। এই দুজনই তাহলে রমেশদার আদরের দুই বোন! যারা আসবে বলে দিনকয়েক ধরে রমেশদা ব্যাঙ্কে এসে বারবার টাকা তুলছে। গতকালও জিজ্ঞেস করেছিল সুকন্যা, ”কি ব্যাপার রমেশদা, সব ভাঙিয়ে টাকা তুলে নিচ্ছেন কেন? বোনেরা আসবে বলে কেউ ফিক্সড ডিপোজিট ভাঙায় নাকি!”
রমেশদা কান এঁটো করা হাসি হেসে বলেছিল, ”আপনি জানেন না ম্যাডাম, আমার বোনদুটো বহুদিন বাদে আসছে। সেই বিয়ের পর একবার এসেছিল। সঙ্গে আমার ছোট্ট ভাগ্নি, তাকে আমি দেখিইনি। আমার যে কি আনন্দ হচ্ছে! ভাগ্নিকে কোলে নিয়ে সারা গ্রাম ঘুরব ঠিক করেছি।” পরক্ষণেই মুখ কালো করে বলে উঠেছিল, ”কিন্তু আমার বিয়েতে ওরা আসতে পারবে না জানেন! দুজনের বরই খুব বড় চাকরি করে তো! ওরা অনেক বড়োলোক জানেন! ওদের এসে কষ্ট হবে না ঠিকমতো বাথরুম ঘর না পেলে? বাবা তেমন ধুমধাম করে বিয়ে দিতে পারেনি ওদের! কিন্তু ওরা দুজনেই আমাকে খুব ভালোবাসে!”
সুকন্যা হঠাৎ শুনল কুমড়ো বলছে, ”শোন বুজুকে বেশি বাবা, মা, দাদার কাছে ঘেঁষতে দিবি না, এরা সব গাইয়া লোকজন, কিসব শিখিয়ে দেবে!”
”সে আর বলতে! সামনের বছর ডিপিএস-এ ট্রাই করব, এইরকম সময়ে ভুলভাল শিখলে তো সব বারোটা বেজে যাবে। অনির্বাণ তো আমাকে পইপই করে বলে পাঠিয়েছে আমি যেন ওকে একমুহূর্তের জন্যেও চোখের আড়াল না করি।”
সুকন্যার ইচ্ছে করল উঠে দাঁড়িয়ে দুজনের মাথাদুটো ঠুকে দিতে জোরে। অনেক কষ্টে নিজেকে সংবরণ করল ও। কিন্তু রাগে ওর শরীর জ্বলে যাচ্ছে। রমেশদা বিয়ে করতে চায়নি, সুকন্যারাই জোর করে ঠিক করেছে। রমেশদাদেরই স্কুলের টিচার সুমনার সাথে। সুমনার একটা পা নেই, ছোটবেলায় একটা অ্যাকসিডেন্টে ওর বাবা মারা যান, তখনই ওর পা-টাও কেটে বাদ দিতে হয়। কিন্তু সুমনা ভারি ভালো মেয়ে।
পাশাপাশি লাগোয়া ব্যাঙ্ক আর স্কুল থাকলে যা হয়, মানুষ মিলেমিশে যায়। অবসর সময়ে একসাথেই আড্ডায় মেতে ওঠে ওরা। সুমনা খুব কষ্ট করে লেখাপড়া শিখেছে, ঝিখিরার আগের গ্রামে বয়স্ক মা-কে নিয়ে একাই থাকে, ভালো গানও গায়। রমেশদা আর সুমনা দুজনেই মানুষের বিপদে আপদে ঝাঁপিয়ে পড়ে, গ্রামের কেউ অসুস্থ হলে তাকে সেবা করা, কারুর ছেলেমেয়ে অভাবে পড়তে না পারলে তাকে সাহায্য করা, সবেতেই দুজন এগিয়ে যায়। আর তাদের সম্পর্কে এইরকম মন্তব্য! সুকন্যা ঠিক করল গিয়েই রমেশদাকে সব বলবে।
দেখতে দেখতে পলাশপাই স্টপেজ এসে গেছে, এখান থেকে বেশ কিছু মানুষ ওঠে। আর কিছুক্ষণ লাগবে ঝিখিরা পৌঁছতে। সুকন্যা হঠাৎ দেখল হালকা খয়েরি রঙের সুতির শাড়ি পড়ে সুমনা উঠছে বাসে, ওকেও সবাই চেনে। কন্ডাক্টর রতনদা গিয়ে ক্রাচদুটোকে টেনে তুলল, তারপর সাবধানে ওঠাল ওকে। সুমনা উঠে কিছুক্ষণ জিরিয়ে নিয়ে বলল, ”কি খবর রতনদা? মেয়ে ভালো আছে তো?”
রতনদা হেসে বলল, ”হ্যাঁ দিদিমণি, আপনি আর দাদাবাবু সেবার কলকাতায় নিয়ে গিয়ে যে ডাক্তার দেখিয়ে আনলেন, সেই ওষুধেই মেয়ে আমার চাঙ্গা হয়ে উঠেছে। সামনের সপ্তাহ থেকেই ভাবছি স্কুলে পাঠাব।”
সুমনা বলল, ”হ্যাঁ অবশ্যই পাঠাবে, না হলে ও অনেকটাই পিছিয়ে পড়বে।” পরক্ষণেই ওর চোখ পড়ল সুকন্যার দিকে, ”কিগো, তুমি?”
সুকন্যা মনে মনে গজরাচ্ছিল, হবু দুই ননদের সামনেই যে সুমনা দাঁড়িয়ে আছে, সেটা সুমনা জানেনা! হঠাৎ ও বেশ জোরেই বলল, ”তুমি বোসো সামনের সিটটায়। ওদের উঠতে বল। ওটা তো প্রতিবন্ধী সিট!”
অদ্ভুত ব্যাপার মহিলাদুটো শুনতে পেয়েও ওঠার কোনো লক্ষন দেখাল না।
সুমনা ভালো করেই সুকন্যার মেজাজ চেনে, নিরস্ত করার জন্য বলল, ”ছাড়ো না! আর তো মাত্র মিনিট পনেরো! এখুনি পৌঁছে যাব!”
বাসে আর কোনো সিট নেই, সুকন্যা উঠে সুমনাকে বসাল জোর করে। মহিলাদুটো নির্লজ্জের মতো তখনো সিটে বেমালুম বসে গল্পে মশগুল, ”গিয়ে যদি চার-পাঁচদিনও থাকতে হয়, কি করে ওই পোড়ো বাড়িতে থাকব জানিনা!”
বাচ্চাটা বলল, ”পোড়ো বাড়ি কি মা?”
সাদা কেপ্রি বলল, ”হন্টেড বুজু!”
বুজু চোখ বড়বড় করে বলল, ”দাদুরা তার মানে হন্টেড হাউজে থাকে মা? কিন্তু আমাকে যে মামা ফোনে বলছিল বাড়িটা খুব সুন্দর?”
সাদা কেপ্রি একটু অধৈর্য হয়ে বলল, ”তোমাকে কতবার বলেছি না, দাদু বলবে না? গ্র্যান্ড পা বলো! উফ দাদা যে কেন ফোন করে এইসব উল্টোপাল্টা শেখায়!”
বাস ততক্ষণে ঝিখিরায় ঢুকছে। সুমনা সুকন্যা দুজনেই উঠে দাঁড়িয়েছে, নামবে সামনেই। জোরে একটা ব্রেক কষতেই সুমনা টাল সামলাতে না পেরে পড়ল কুমড়োর গায়ে, অমনি কুমড়ো চেঁচিয়ে উঠল, ”এই এই, ঠিক করে দাঁড়াও, ইস, নতুন ড্রেসটা…কোত্থেকে যে এরা সব আসে অশিক্ষিত খোঁড়ার দল…!”
সুকন্যার এবার ধৈর্যচ্যুতি ঘটল। বেশ জোরেই বলল, ”ভদ্রভাবে কথা বলুন। খোঁড়া ও নয়, খোঁড়া আপনারা দুজন। শুধু খোঁড়া নন, অন্ধ, কালা সব। আপনাদের শিক্ষার দৌড় তো দেখলাম, প্রতিবন্ধী সিটে কেমন গ্যাঁট হয়ে বসে রইলেন ইনি দাঁড়িয়ে রয়েছেন দেখেও! আসল প্রতিবন্ধী তো আপনারাই! প্রতিবন্ধকতা আপনাদের মনে। আর মাতৃভাষা বাংলা না শিখিয়ে শুধু ইংলিশ বলাতেই বুঝি শিক্ষার দৌড় বোঝা যায়? যে নিজের মা-কেই ভালো করে চিনল না সে অন্যের মা-কে চিনবে কি করে!” পরমুহূর্তেই বিদ্রূপের একটা হাসি হেসে বলল, ”অবশ্য নিজের মায়েদের থেকে যা শিক্ষা পাচ্ছে সেটা না শেখাই ভালো! ডিপিএস-এ ভরতির জন্য সবথেকে আগে দরকার বাচ্চটাকে আপনাদের দুজনের সঙ্গ ত্থেকে বাঁচানো বুঝলেন!”
বাচ্চাটা প্রশ্ন করল, ”পোতিবন্দি কি মাম্মি? তোমরা পোতিবন্দি?”
সুকন্যা বলল, ”আপনারা শুধু প্রতিবন্ধী নন, অত্যন্ত গরিব। মনের দিক থেকেও, সম্পদের দিক থেকেও। আপনাদের দাদা প্রাইমারি স্কুলের মাস্টার ঠিকই, কিন্তু তিনি সত্যিকারের বড়োলোক বুঝলেন! আপনাদের থেকে অনেক বড় একটা মন আছে তাঁর! পারলে মেয়েকে তাঁর কাছে রেখে আসুন, প্রকৃত মানুষ হবে, আপনাদের মতো মানুষের মতো দেখতে জন্তু নয়!”
সাদা কেপ্রি আর কুমড়ো হাঁ করে তাকিয়ে রইল, সুকন্যা অবাক হয়ে চেয়ে থাকা সুমনাকে সাবধানে নামিয়ে নিয়ে গট গট করে হেঁটে চলে গেল। মনটা ওর এখন অনেক বেশি হালকা লাগছে। পায়ের গতি বাড়িয়ে দিল ও, ব্যাঙ্ক খোলার আগেই স্কুলে গিয়ে রমেশদার সাথে কথা বলতে হবে।
**********
যারা হাওড়া থেকে ছ’নম্বর জাতীয় সড়ক ধরে আমতা রানিহাটি রোড বরাবর গেছেন, তাঁরা নিশ্চয়ই ঝিখিরা নামক মফসসলটির নাম শুনে থাকবেন। আর অন্যরা যারা ঝিখিরার নাম শোনেননি, তাঁরা জেনে রাখুন, খাতায় কলমে ঝিখিরাকে মফসসলের মর্যাদা দেওয়া হলেও আদপে এটি একটি গ্রাম, অজ পাড়াগাঁ না হলেও গঞ্জ জাতীয় এলাকা। এখানে দুটি প্রাইমারি স্কুল, একটি হাই স্কুল আর একটিমাত্র ব্যাঙ্ক ছাড়া কিছুই নেই তেমন।
সুকন্যা ঝিখিরার সেই ব্যাঙ্কে চাকরি করে। রোজ কর্ড লাইন লোকাল ধরে হাওড়া এসে সেখান থেকে ঘণ্টাদুয়েক হাওড়া-ঝিখিরা রুটের বাসে হ্যাজাতে হ্যাজাতে কর্মস্থলে পৌঁছোয় সে। গত তিনবছর ধরে এই রুটে যাতায়াতের ফলে এই রুটের ড্রাইভার থেকে শুরু করে কন্ডাক্টর মোটামুটি সবাই সুকন্যাকে ব্যাঙ্কের দিদিমণি বলেই চেনেন। আজও সেরকমই সকাল সকাল সুকন্যা বাসের লেডিজ সিটে বসে যাচ্ছিল। কানে হেডফোন নিয়ে রাস্তায় চলাফেরা করা তার স্বভাবে নেই, তাই আশপাশের প্রকৃতি দেখতে দেখতেই যাচ্ছিল, বাসে যাতায়াতের এইটুকু সময়ই যা ওর একান্ত নিজের। হঠাৎ একটা বেমানান ব্যাপারে চোখটা আটকে গেল।
হাওড়ার স্ট্যান্ড পেরিয়ে কিছুটা এগোতেই আড়াইজন মানুষ বাসে উঠল যারা এই রুটে একান্তই বেমানান। দুজন মহিলা, সাথে একটা বছর পাঁচেকের ফুটফুটে বাচ্চা মেয়ে। দুজন মহিলারই বয়স চল্লিশের নীচে, কিন্তু তাদের মুখের উগ্র প্রসাধন তাদের সৌন্দর্য বাড়াবার বদলে যেন বয়সটাকেই বাড়িয়ে দিয়েছে। একজনের পরনে হাঁটুর একটু ওপরে শেষ হয়ে যাওয়া সাদা একটা টাইট কেপ্রি, উপরে গোলাপি স্লিভলেস ট্যাঙ্ক টপ, কালার করা চুল ঘাড়ের একটু নীচেই শেষ হয়ে গেছে, পুরনোদিনের বলিউডি ঢাউস সানগ্লাস মাথার ওপর তোলা। আরেকজন কুমড়োর মতো মোটা হলেও তার হাঁটু অবধি গাউন দেখে সুকন্যার হাসি পেয়ে গেল, ভুঁড়ি উঁকি মারছে গাউনের ফ্রিল থেকে, দুজনেরই ঠোঁটে চড়া লিপস্টিক। বাচ্চাটার গায়ে সুন্দর একটা ফ্রক।
এই গরমে কি করে লোকজন এমন উৎকট সাজে ভেবে সুকন্যার অবাক লাগে! ও তো ঠিকমতো চুল বাঁধারও এনার্জি পায় না, কোনোমতে চূড়ো করে পনিটেল করে বেরিয়ে আসে। আর এদের দেখে মনে হচ্ছে যেন ফ্যাশন কনটেস্টে চলেছে!
এই তিনজন ওঠার সঙ্গে সঙ্গে খুব স্বাভাবিকভাবেই বাসের প্রত্যেকের নজর ওইদিকে চলে গেল। গত দু-বছরের অভিজ্ঞতা থেকে ও এইটুকু জানে এই বাসের যাত্রী মূলত নিম্নবিত্ত সব্জিবিক্রেতা আর খুচরো দোকানদার যারা হাওড়া থেকে পাইকারি দরে জিনিসপত্র কিনে এনে গাঁয়ে বিক্রি করেন, এছাড়া ওই স্কুলের কয়েকজন শিক্ষক শিক্ষিকা আছেন তাঁরা যাতায়াত করেন, তাদের প্রত্যেকের সাথেই সুকন্যার আলাপ আছে। আলাপটা করিয়ে দিয়েছেন ব্যাঙ্কের লাগোয়া প্রাইমারি স্কুলের মাস্টার রমেশদা। রমেশদা ভারি ভালো মানুষ, গ্রামেই থাকেন, আপদে বিপদে সবার পাশে দাঁড়ান। ঝিখিরা গ্রামের মানুষজন খাতায়-কলমে শিক্ষিত না হলেও ভারি সরল আর সোজাসাপটা। তাদের ডিগ্রি না থাকুক, সহবৎ আছে যথেষ্ট।
সাদা কেপ্রি উঠেই বেশ জোরে মুখ বেঁকিয়ে বলল, ”উফ! মাগো! এইবার এই জঘন্য বাসে করে যেতে হবে? আমি তো ভাবতেই পারছি না!”
কুমড়ো বলল, ”কি করবি বল! বাবার ওই ভাড়া করা গাড়ির ড্রাইভার যে এইভাবে ঝোলাবে কে ভেবেছিল! তিন মাস আগে থেকে বলে আসছি হাওড়ায় নেমে যেন গাড়ি পাই! তবু সকালে শুনি ড্রাইভার নাকি অসুস্থ, আসতে পারবে না! যতসব আনকালচারড ভূত! এখন এইসব ছোটলোকের সঙ্গে গা লাগিয়ে চল!”
সুকন্যা বেশ অবাক হয়ে গেল। কোনো শিক্ষিত লোক যে বাসে উঠে এইরকম মন্তব্য করতে পারে ওর ধারণাতেই ছিল না। ও কন্ডাক্টর রতনদার দিকে তাকাল। রতনদা বুঝতেই পেরেছিল, কাছে এসে চুপিচুপি বলল, ”দেখেছেন দিদিমণি, কিরকম কথাবার্তা? আমরা না হয় ছোটলোক, কিন্তু আপনি রয়েছেন বাসে, হাই স্কুলের সুমন মাস্টারবাবু রয়েছেন!”
সুকন্যা মুখে কিছু বলল না, কিন্তু ওর বিরক্তি পারদের মতো চড়ছিল। এই ক-বছরে ও ঝিখিরার মানুষদের সাথে বেশ একাত্ম হয়ে পড়েছে। আশপাশের সরল সাধাসিধে মানুষগুলো তাকে বড় ভালোবাসে। কার বাগানে আম হল, কার জমিতে ভালো চাষ হল, গরিব মানুষগুলো টুকটাক দিয়ে যায় জোর করে, কারুর বহুদিনের চালু না হওয়া পেনশন সুকন্যা ব্যাঙ্কে ঠিকমতো ব্যবস্থা করে দিলে, বা কেউ বিধবাভাতা পেলে এইভাবেই তাদের ভালোবাসা প্রকাশ করে। সেখানে এই দুটো জোকার এতবড় সাহস পায় কি করে!
সুকন্যা খুব স্ট্রেট ফরওয়ার্ড, ভিতু নয় মোটেই। কোথাও অন্যায় দেখলেই তার প্রতিবাদ করে, তবু ও কিছু বলল না। ড্রাইভারের দিকে মুখ করে কন্ডাক্টরের ঠিক পেছনের সিটদুটো প্রতিবন্ধীদের জন্য, তার পরের লেডিজ সিটেই ও বসেছিল। মহিলাদুটো এসে ওর সামনের প্রতিবন্ধী সিটে বসে পড়ল ধপ করে। বাচ্চাটা দাঁড়িয়ে রইল জানলার রেলিং ধরে।
চড়া পারফিউমের গন্ধে সুকন্যার নাক বন্ধ হয়ে এল। নাক কুঁচকে ও বাইরের দিকে তাকাল। অন্যদিকে মন দেওয়ার চেষ্টা করলেও সামনের সিটের কথোপকথন ওর মনটাকে বারবার বিক্ষিপ্ত করে দিতে লাগল।
কুমড়োই শুরু করল, ”বুজু ডিয়ার, তুমি আমার কোলে এসে বসো সোনা, বাসের ঝাঁকুনিতে পড়ে যাবে তো!”
সাদা কেপ্রি অমনি ঝাঁঝিয়ে উঠল, ”উফ দিদি, তোকে কতবার বলেছি না! বুজুর সাথে কখনো বাংলায় কথা বলবি না? ইন ফ্যাক্ট ওর সামনে আমাদের নিজেদের মধ্যেও ইংলিশে কথা বলা উচিত, তবেই না ফ্লুয়েন্সিটা তৈরি হবে!”
—”ওহো সরি। বুজু সোনা, তুমি আমার কোলে এসে সিট করো বাবু!”
এহেন ইংলিশ শুনে সুকন্যা প্রাণপণে হাসি চেপে ডানদিকে তাকাতেই দেখল হাই স্কুলের মাস্টার সুমনদা ওর দিকে তাকিয়ে মিটিমিটি হাসছে, ভাবখানা এমন, বিনা পয়সায় রগড় দেখা যাচ্ছে বেশ! সুকন্যা আবার শুনল, সাদা কেপ্রি বলছে, ”শোন, তুই যেন আবার গিয়েই বাবাকে বলিস না আমরা কেন এসেছি!”
কুমড়ো অবাক, ”ওমা! না বললে কাজটা হবে কি করে! আমাকে তো তোর জিজু পাঁচদিনের আল্টিমেটাম দিয়ে পাঠিয়েছে, তার মধ্যে লিখিয়ে নিতেই হবে।”
সাদা কেপ্রি দাঁতে দাঁত চিপল, ”উফ, তোর বুদ্ধি কবে হবে! এই আট ন’বছরে একবারও যাইনি, নিজে থেকে ফোন করি না, হঠাৎ করে গিয়ে যদি বলি বাড়ি আমাদের দুজনের নামে লিখে দাও, বিয়েতে তো একটা গয়নাও ঠেকাওনি, এখন সেগুলো দাও, সন্দেহ করবে না?”
বাচ্চাটা হঠাৎ জিজ্ঞেস করল, ”বাড়ি কি করে লেখে মাম্মি? বাড়ি তো একটা বিশাল জিনিস, বাড়ি লেখা যায় নাকি!”
কুমড়ো বেশ রেগেছে, ”বুজু তুমি আমার কোলে এসে ঘুমোও।” তারপর ঝাঁঝিয়ে উঠে বলল, ”সন্দেহ করবে মানে! সত্যিই তো আমাদের দু-বোনকে নমো নমো করে বিদায় করেছিল মায়ের গয়নাগুলো তখনও বন্ধক ছিল বলে কিচ্ছুটি দেয়নি! সব কি দাদা একাই নেবে নাকি!”
—”আরে সেটা তো আগ বাড়িয়ে বলার কিছু নেই! এমনিই বাবা দাদা অন্ত প্রাণ, দাদা ভালো চাকরি পেয়েও না গিয়ে ওই গণ্ডগ্রামে থেকে মাস্টারি করছে, বাবার দেখাশুনো করছে, তার ওপর মায়ের গয়নাগুলো দাদাই ছাড়িয়ে এনেছে টাকা দিয়ে, বাবার তো ওর ওপর টান থাকবেই!”
—”সত্যি! দাদা এত গবেট জানা ছিল না। তোর জিজু তো প্রায়ই হাসে, বলে তোমার দাদা এত ভালো স্টুডেন্ট ছিল, ওই পাড়াগাঁয়ে পড়ে থেকে নিজের কেরিয়ারটা বরবাদ করল! আর বুড়ো বয়সে বিয়েই বা করতে যাচ্ছে কেন! মায়ের যে কটা গয়না পেতাম সে-কটাও যাবে!”
—”কিচ্ছু যাবে না। এমনি এমনি কি তুই হায়দ্রাবাদ আমি পুনে থেকে ছুটে এসেছি নাকি! দ্যাখ না, কেমন ইমোশনাল কথা বলে দাদার কাছ থেকে ওগুলো হাতিয়ে নিয়ে যাই!”
বাচ্চাটা আবার প্রশ্ন করল, ”হাতিয়ে নেওয়া কি মাম্মি?”
সাদা কেপ্রি শুনতেই পেল না বাচ্চার প্রশ্ন। কুমড়ো অমনি বিগলিত, ”সে জানি! তোর ওপর আমার ভরসা আছে! তবে আর যাই করিস, মায়ের ওই রতনচূড়টা কিন্তু আমি নেব বলে দিলাম! ওটায় কিন্তু তুই নজর দিবি না!”
”সে দেখা যাবে। এখন গিয়ে আগে দাদাকে পটাতে হবে। কাজ নেই কম্ম নেই, কত আশায় ছিলাম মা চলে গেলেই গয়নাগুলো নিয়ে আসব, তা না, কোত্থেকে একটা পঙ্গু মেয়েকে বিয়ে করবে, তাও এই বয়সে! সোসাইটিতে প্রেস্টিজ বলে আর কিছু রইলো না। আমার তো ক্লাবে রীতিমতো বলতে লজ্জা করে যে আমার দাদা প্রাইমারি স্কুলের মাস্টার!”
সুকন্যা আঁচ করেছিল, এতক্ষণে নিঃসন্দেহ হল আর স্তম্ভিত হয়ে গেল। এই দুজনই তাহলে রমেশদার আদরের দুই বোন! যারা আসবে বলে দিনকয়েক ধরে রমেশদা ব্যাঙ্কে এসে বারবার টাকা তুলছে। গতকালও জিজ্ঞেস করেছিল সুকন্যা, ”কি ব্যাপার রমেশদা, সব ভাঙিয়ে টাকা তুলে নিচ্ছেন কেন? বোনেরা আসবে বলে কেউ ফিক্সড ডিপোজিট ভাঙায় নাকি!”
রমেশদা কান এঁটো করা হাসি হেসে বলেছিল, ”আপনি জানেন না ম্যাডাম, আমার বোনদুটো বহুদিন বাদে আসছে। সেই বিয়ের পর একবার এসেছিল। সঙ্গে আমার ছোট্ট ভাগ্নি, তাকে আমি দেখিইনি। আমার যে কি আনন্দ হচ্ছে! ভাগ্নিকে কোলে নিয়ে সারা গ্রাম ঘুরব ঠিক করেছি।” পরক্ষণেই মুখ কালো করে বলে উঠেছিল, ”কিন্তু আমার বিয়েতে ওরা আসতে পারবে না জানেন! দুজনের বরই খুব বড় চাকরি করে তো! ওরা অনেক বড়োলোক জানেন! ওদের এসে কষ্ট হবে না ঠিকমতো বাথরুম ঘর না পেলে? বাবা তেমন ধুমধাম করে বিয়ে দিতে পারেনি ওদের! কিন্তু ওরা দুজনেই আমাকে খুব ভালোবাসে!”
সুকন্যা হঠাৎ শুনল কুমড়ো বলছে, ”শোন বুজুকে বেশি বাবা, মা, দাদার কাছে ঘেঁষতে দিবি না, এরা সব গাইয়া লোকজন, কিসব শিখিয়ে দেবে!”
”সে আর বলতে! সামনের বছর ডিপিএস-এ ট্রাই করব, এইরকম সময়ে ভুলভাল শিখলে তো সব বারোটা বেজে যাবে। অনির্বাণ তো আমাকে পইপই করে বলে পাঠিয়েছে আমি যেন ওকে একমুহূর্তের জন্যেও চোখের আড়াল না করি।”
সুকন্যার ইচ্ছে করল উঠে দাঁড়িয়ে দুজনের মাথাদুটো ঠুকে দিতে জোরে। অনেক কষ্টে নিজেকে সংবরণ করল ও। কিন্তু রাগে ওর শরীর জ্বলে যাচ্ছে। রমেশদা বিয়ে করতে চায়নি, সুকন্যারাই জোর করে ঠিক করেছে। রমেশদাদেরই স্কুলের টিচার সুমনার সাথে। সুমনার একটা পা নেই, ছোটবেলায় একটা অ্যাকসিডেন্টে ওর বাবা মারা যান, তখনই ওর পা-টাও কেটে বাদ দিতে হয়। কিন্তু সুমনা ভারি ভালো মেয়ে।
পাশাপাশি লাগোয়া ব্যাঙ্ক আর স্কুল থাকলে যা হয়, মানুষ মিলেমিশে যায়। অবসর সময়ে একসাথেই আড্ডায় মেতে ওঠে ওরা। সুমনা খুব কষ্ট করে লেখাপড়া শিখেছে, ঝিখিরার আগের গ্রামে বয়স্ক মা-কে নিয়ে একাই থাকে, ভালো গানও গায়। রমেশদা আর সুমনা দুজনেই মানুষের বিপদে আপদে ঝাঁপিয়ে পড়ে, গ্রামের কেউ অসুস্থ হলে তাকে সেবা করা, কারুর ছেলেমেয়ে অভাবে পড়তে না পারলে তাকে সাহায্য করা, সবেতেই দুজন এগিয়ে যায়। আর তাদের সম্পর্কে এইরকম মন্তব্য! সুকন্যা ঠিক করল গিয়েই রমেশদাকে সব বলবে।
দেখতে দেখতে পলাশপাই স্টপেজ এসে গেছে, এখান থেকে বেশ কিছু মানুষ ওঠে। আর কিছুক্ষণ লাগবে ঝিখিরা পৌঁছতে। সুকন্যা হঠাৎ দেখল হালকা খয়েরি রঙের সুতির শাড়ি পড়ে সুমনা উঠছে বাসে, ওকেও সবাই চেনে। কন্ডাক্টর রতনদা গিয়ে ক্রাচদুটোকে টেনে তুলল, তারপর সাবধানে ওঠাল ওকে। সুমনা উঠে কিছুক্ষণ জিরিয়ে নিয়ে বলল, ”কি খবর রতনদা? মেয়ে ভালো আছে তো?”
রতনদা হেসে বলল, ”হ্যাঁ দিদিমণি, আপনি আর দাদাবাবু সেবার কলকাতায় নিয়ে গিয়ে যে ডাক্তার দেখিয়ে আনলেন, সেই ওষুধেই মেয়ে আমার চাঙ্গা হয়ে উঠেছে। সামনের সপ্তাহ থেকেই ভাবছি স্কুলে পাঠাব।”
সুমনা বলল, ”হ্যাঁ অবশ্যই পাঠাবে, না হলে ও অনেকটাই পিছিয়ে পড়বে।” পরক্ষণেই ওর চোখ পড়ল সুকন্যার দিকে, ”কিগো, তুমি?”
সুকন্যা মনে মনে গজরাচ্ছিল, হবু দুই ননদের সামনেই যে সুমনা দাঁড়িয়ে আছে, সেটা সুমনা জানেনা! হঠাৎ ও বেশ জোরেই বলল, ”তুমি বোসো সামনের সিটটায়। ওদের উঠতে বল। ওটা তো প্রতিবন্ধী সিট!”
অদ্ভুত ব্যাপার মহিলাদুটো শুনতে পেয়েও ওঠার কোনো লক্ষন দেখাল না।
সুমনা ভালো করেই সুকন্যার মেজাজ চেনে, নিরস্ত করার জন্য বলল, ”ছাড়ো না! আর তো মাত্র মিনিট পনেরো! এখুনি পৌঁছে যাব!”
বাসে আর কোনো সিট নেই, সুকন্যা উঠে সুমনাকে বসাল জোর করে। মহিলাদুটো নির্লজ্জের মতো তখনো সিটে বেমালুম বসে গল্পে মশগুল, ”গিয়ে যদি চার-পাঁচদিনও থাকতে হয়, কি করে ওই পোড়ো বাড়িতে থাকব জানিনা!”
বাচ্চাটা বলল, ”পোড়ো বাড়ি কি মা?”
সাদা কেপ্রি বলল, ”হন্টেড বুজু!”
বুজু চোখ বড়বড় করে বলল, ”দাদুরা তার মানে হন্টেড হাউজে থাকে মা? কিন্তু আমাকে যে মামা ফোনে বলছিল বাড়িটা খুব সুন্দর?”
সাদা কেপ্রি একটু অধৈর্য হয়ে বলল, ”তোমাকে কতবার বলেছি না, দাদু বলবে না? গ্র্যান্ড পা বলো! উফ দাদা যে কেন ফোন করে এইসব উল্টোপাল্টা শেখায়!”
বাস ততক্ষণে ঝিখিরায় ঢুকছে। সুমনা সুকন্যা দুজনেই উঠে দাঁড়িয়েছে, নামবে সামনেই। জোরে একটা ব্রেক কষতেই সুমনা টাল সামলাতে না পেরে পড়ল কুমড়োর গায়ে, অমনি কুমড়ো চেঁচিয়ে উঠল, ”এই এই, ঠিক করে দাঁড়াও, ইস, নতুন ড্রেসটা…কোত্থেকে যে এরা সব আসে অশিক্ষিত খোঁড়ার দল…!”
সুকন্যার এবার ধৈর্যচ্যুতি ঘটল। বেশ জোরেই বলল, ”ভদ্রভাবে কথা বলুন। খোঁড়া ও নয়, খোঁড়া আপনারা দুজন। শুধু খোঁড়া নন, অন্ধ, কালা সব। আপনাদের শিক্ষার দৌড় তো দেখলাম, প্রতিবন্ধী সিটে কেমন গ্যাঁট হয়ে বসে রইলেন ইনি দাঁড়িয়ে রয়েছেন দেখেও! আসল প্রতিবন্ধী তো আপনারাই! প্রতিবন্ধকতা আপনাদের মনে। আর মাতৃভাষা বাংলা না শিখিয়ে শুধু ইংলিশ বলাতেই বুঝি শিক্ষার দৌড় বোঝা যায়? যে নিজের মা-কেই ভালো করে চিনল না সে অন্যের মা-কে চিনবে কি করে!” পরমুহূর্তেই বিদ্রূপের একটা হাসি হেসে বলল, ”অবশ্য নিজের মায়েদের থেকে যা শিক্ষা পাচ্ছে সেটা না শেখাই ভালো! ডিপিএস-এ ভরতির জন্য সবথেকে আগে দরকার বাচ্চটাকে আপনাদের দুজনের সঙ্গ ত্থেকে বাঁচানো বুঝলেন!”
বাচ্চাটা প্রশ্ন করল, ”পোতিবন্দি কি মাম্মি? তোমরা পোতিবন্দি?”
সুকন্যা বলল, ”আপনারা শুধু প্রতিবন্ধী নন, অত্যন্ত গরিব। মনের দিক থেকেও, সম্পদের দিক থেকেও। আপনাদের দাদা প্রাইমারি স্কুলের মাস্টার ঠিকই, কিন্তু তিনি সত্যিকারের বড়োলোক বুঝলেন! আপনাদের থেকে অনেক বড় একটা মন আছে তাঁর! পারলে মেয়েকে তাঁর কাছে রেখে আসুন, প্রকৃত মানুষ হবে, আপনাদের মতো মানুষের মতো দেখতে জন্তু নয়!”
সাদা কেপ্রি আর কুমড়ো হাঁ করে তাকিয়ে রইল, সুকন্যা অবাক হয়ে চেয়ে থাকা সুমনাকে সাবধানে নামিয়ে নিয়ে গট গট করে হেঁটে চলে গেল। মনটা ওর এখন অনেক বেশি হালকা লাগছে। পায়ের গতি বাড়িয়ে দিল ও, ব্যাঙ্ক খোলার আগেই স্কুলে গিয়ে রমেশদার সাথে কথা বলতে হবে।
**********
দীপালি ইন্ডিয়ান অয়েলের অফিস থেকে বেরোচ্ছিল, সকাল থেকে অনেক পরিশ্রম গেছে, ক্লান্ত শরীরে সবেমাত্র তার স্কুটারে বসে বোতাম টিপে গাড়িটা চালু করেছে, অ্যাক্সেলেটর চেপে সামনে এগোতে যাবে, এমন সময় পেছন থেকে একটা মোটরবাইক প্রায় উল্কার গতিতে এসে ওকে বাঁদিক চেপে একটা সজোরে ধাক্কা দিয়েই বেরিয়ে গেল। দীপালি স্কুটার সমেত মুখ থুবড়ে পড়ল রাস্তার ধারের কাদায়, ওর চশমাটা ছিটকে গেল দূরে, হাতের ফাইলব্যাগটা থেকে কাগজপত্রগুলো বেরিয়ে গিয়ে এলোমেলো হয়ে ছড়িয়ে পড়ল চারপাশে।
এতবড়ো একটা ইচ্ছাকৃত কাণ্ড ঘটে গেল, কিন্তু সেভাবে রাস্তার কেউ তেমন কৌতূহল দেখাল না বা ছুটেও এল না। অবশ্য আজকাল কেই বা সাহায্যের হাত বাড়াতে এগিয়ে আসে! প্রত্যেকে নিজের জীবন, নিজের কাজ, নিজেকে নিয়েই বড় ব্যস্ত। শুধু দূর থেকে তাকাতে তাকাতেই দীপালির পাশ দিয়ে এগিয়ে গেল তারা। দু-চারজন দাঁড়িয়ে ফিসফাস করল, কিন্তু এগিয়ে এল না।
শুধু ইন্ডিয়ান অয়েলের প্রধান গেটে দাঁড়িয়ে থাকা সিকিউরিটি গার্ড দুজন ছুটে এল এদিকে, তারা এক-দিনে বেশ চিনে গেছে দীপালিকে। তারাই ধরে ধরে তুলল।
একে ভাদ্র মাসের প্যাচপেচে গরম, তার ওপর খাঁ খাঁ রোদ। দীপালি কোনোমতে বুকে ভর দিয়ে উঠল, হাতড়ে হাতড়ে কাগজগুলো গোছাল, তারপর আস্তে আস্তে গিয়ে বসল সামনের ফুটপাথের চওড়া জায়গাটায়। ছিটকে পড়লেও লাগেনি তেমন ওর, বাঁ পায়ের বুড়ো আঙুলটার সামনের দিকটা শুধু ছড়ে গেছে, আর কোমরের পেছনটাও ব্যথা করছে।
একটা সিকিউরিটি গার্ড ওর স্কুটারটাকে ধরে ধরে নিয়ে এল সামনে, আরো কিসব বলে যাচ্ছিল, গাড়িটার নম্বর দীপালি দেখতে পেয়েছে কিনা, আগে থেকে ওকে ফলো করছিল কিনা। দীপালির কানে কিছু ঢুকছিল না।
অপমানে ওর চোখে হঠাৎ জল এসে গেল হু-হু করে! নীল কালো হেলমেটের আড়ালে থাকলেও সঞ্জয়ের হাল্কা খয়েরি ফ্রেঞ্চকাট প্যাটার্নের দাড়ি চিনতে ওর ভুল হয়নি একটুও! এইরকমের দাড়ি রাখলে যে সঞ্জয়কে ভালো লাগে, সেটা একদিন দীপালিই বলেছিল ওকে। কোথায় সেটাও ওর পরিষ্কার মনে আছে, হানিমুনে শিলং গিয়ে, গলফ কোর্সের মাঠে দুজন পাশাপাশি বসে।
এতটা প্রতিহিংসা?
দাঁড়াও না, যত হিংসে করবি, তত জ্বলবি, তোর ওই পেট্রোল পাম্প আমিই একদিন কিনে নেব, মনে মনে কথাগুলো বলে দাঁতে দাঁত চিপল দীপালি।
মিনিট দশেক বসে থেকে ও উঠে দাঁড়াল। স্কুটারটার কিছু হয়নি তেমন, দু-এক জায়গায় রঙ চটে যাওয়া ছাড়া। তবে কাদায় পড়ে নোংরা হয়ে গেছে পুরো। ইচ্ছে করেই আর ইন্ডিয়ান অয়েলের অফিসের ভেতরে ও ঢুকল না, সামনের কর্পোরেশনের কল থেকে চোখেমুখে জলের ঝাপটা দিল, তারপর গাড়িতে স্টার্ট দিল।
দু-চাকা চালানোর অভ্যেস অনেকদিন ছিল না দীপালির। মাঝে এই ক-বছর গাড়িতেই যাতায়াত করত তো! ওদের সাধের কেনা ছোট্ট হুন্ডাইটায়। তবে মাস সাতেক আগে যখন আবার দু-চাকা চালানো শুরু করেছিল তখন অসুবিধা হয়নি একটুও। বিয়ের আগে তো এই স্কুটার চালিয়েই অফিস থেকে বাজার, হিল্লিদিল্লি করে বেড়াত। মা আর মেয়ের সংসার, ও না করলে করার ছিলটাই বা কে! হিন্দুস্থান পেট্রোলিয়ামের ডালহৌসির সদর দপ্তরেই পোস্টিং ছিল ওর। তখন পাতি রিসেপশনিস্টের চাকরি। আর সেখানেই ওর দেখা হয়েছিল সঞ্জয়ের সঙ্গে।
একটা গর্ততে সামনের চাকাটা পড়তে পড়তেও শেষ মুহূর্তে কাটিয়ে নিল দীপালি। সঞ্জয় তখন ওর ডিলারশিপের লাইসেন্স বের করা নিয়ে ভীষণ ব্যস্ত। দীপালিদের অফিসে দিনের পর দিন বলতে গেলে হত্যে দিয়ে পড়ে থাকত সঞ্জয়। একেই পেট্রোল পাম্পের ব্যবসা মানেই সেখানে লাখ লাখ টাকা ড্রয়ারের তলা দিয়ে পাস না করলে লাইসেন্স তো দূর, ভালো রেফারেন্স না থাকলে কর্তারা কথাই বলতে চাইতেন না, তার ওপর সঞ্জয়ের না ছিল সেই লেভেলের আর্থিক জোর, না ছিল জবরদস্ত কোনো চ্যানেল। পার্টির কোনো নেতার সাথেও তেমন দহরম-মহরম ছিল না। থাকার মধ্যে ছিল চৌত্রিশ নম্বর জাতীয় সড়কের ওপর পৈত্রিক সূত্রে পাওয়া একটা ঠিকঠাক জমি আর মোটামুটি একটা পুঁজি। তা দিয়ে ব্যবসা শুরু করা গেলেও শুরু করার জন্য যেসব সরকারি নিয়মের বেড়াজাল ডিঙোনো প্রয়োজন, সেগুলো টপকানো যায় না মোটেই।
কর্তারা ওকে ঘণ্টার পর ঘণ্টা বসিয়ে রাখতেন লবিতে, তখন গল্প হত দীপালির সঙ্গে। ইয়ং একটা ছেলে নিজের পায়ে দাঁড়ানোর চেষ্টা করছে, নিজের অজান্তেই সাহায্যের হাত বাড়িয়ে দিয়েছিল দীপালি। অফিসের বসেদের বলে কয়ে মাত্র সাড়ে তিন মাসেই সঞ্জয়ের ব্যবসা শুরু করার যাবতীয় কাগজপত্র বের করেছিল ও।
বছরখানেক বাদে ওরা যখন বিয়ে করে, তখন সঞ্জয়ের পেট্রোল পাম্প বেশ দাঁড়িয়ে গেছে। সঞ্জয়ের বলা অবশ্য ভুল হল, দীপালি মনে মনে ভাবল, একে ওই চত্বরটার কাছেপিঠে অন্য কোনো পেট্রোল পাম্প নেই, সেখানে দীপালি একজন মেয়ে হয়ে পুরো পাম্পটার দেখভাল করত, এটাও অনেকের কাছে বেশ নতুনত্বের ব্যাপার ছিল, দীপালির প্রতিটা কাস্টমারের সাথে ভালো ব্যবহারও ছিল একটা প্লাস পয়েন্ট।
বরং সঞ্জয় পাম্পে থাকতোই না প্রায়। গভর্নমেন্টের দপ্তরে নিয়মমাফিক হফতা জমা দেওয়া, প্রতিদিনের পেমেন্ট ব্যাঙ্ক থেকে ডিমান্ড ড্রাফট করিয়ে কোম্পানিতে পাঠানো এসব অফিশিয়াল দিকগুলো দেখা ছিল ওর কাজ। আর পাম্পে পাঁচজন ছেলেকে নিয়ে রোজকার তেল এলে ট্যাংক খোলা, পলিউশন চেক, কাস্টমার সার্ভিস এসব সামলাত দীপালি।
বিয়ের পর দায়িত্ব আরো বেড়ে গিয়েছিল। সকাল সকাল বাড়ি থেকে স্নান-টান করে বেরিয়ে পড়ত ওরা দুজন, তারপর এ এদিকে ও ওদিকে। প্রথমে বারো হাজার লিটারের একটা ট্যাংক লিজ হিসেবে নেওয়া হয়েছিল তেল কোম্পানির থেকেই, পরে ওরা নিজস্ব কুড়ি হাজার লিটারের ট্যাংকও কিনে ফেলেছিল একটা।
ভাবতে ভাবতে দীপালি হঠাৎ সম্বিৎ ফিরে পায়, বাড়ির গলিতে কখন ঢুকে পড়েছে ও খেয়ালই করেনি।
গত কয়েকমাস ধরে এখানেই থাকে ও। মা চলে গেছে একবছর আগেই, আপাতত এই নিঃসঙ্গ জীবনে ওর কেউ নেই। বেশ হয়েছে কেউ নেই, দুজন পশুর মতো কামড়াকামড়ি করে একসাথে থাকার চেয়ে মানুষের মতো আলাদা থাকা অনেক বেশি সম্মানের, অনেক বেশি শান্তির। সুখ না থাকুক তাতে, স্বস্তি তো আছে! কিন্তু ওর ক্ষতি করার জন্য এমন উঠে পড়ে লেগেছে কেন সেটা ওর মাথায় কিছুতেই ঢুকছে না।
কালীপুজো পর্যন্ত কি দীপালিকে বাঁচতে দেবে না সঞ্জয়? ব্যবসায়িক রেষারেষিতে এতটা হিংসা, এতটা ক্ষতি করা যায় একসময়ের ভালোবাসার মানুষের?
কি জানি! ক্লান্ত শরীরে বাথরুমে ঢুকে মাথার ওপর শাওয়ার ছেড়ে দিয়ে ভাবল দীপালি, হয়ত সবটাই ছিল একতরফা! ব্যবসার প্রতি জন্মগত একটা প্রতিভা ছিল দীপালির। অভাবের সংসারে টুকটাক শাড়ির ব্যবসা, দৈনন্দিন জিনিষপত্র, কিংবা এল আই সি-র এজেন্সি, যখন যেটা করেছে, নিজের মিষ্টি ব্যবহারের জন্য সাফল্য পেয়েছে ঝটপট। সেইটাকে মূলধন করেই কি উঠতে চেয়েছিল সঞ্জয়? নাকি দীপালির পাক্কা বিজনেস বোঝা স্ট্র্যাটেজিকাল বুদ্ধিটাকে হাতিয়ার করতে চেয়েছিল ও! কিন্তু তাই যদি হবে, তবে দিনের পর দিন খুঁটিনাটি কারণে সঞ্জয় অতটা হিংস্র হয়ে উঠতে থাকল কেন? তার পেছনে কি শুধুই মেল ইগো? নাকি অন্য কিছু?
দীপালি চোখ বন্ধ করে জলের স্বাদ নিতে নিতে ভাবল কি আর হবে এসব ভেবে! বিয়ের পর প্রথম বছর দুই বেশ ভালোই কেটেছিল, সারাদিন অক্লান্ত পরিশ্রম করে নিজেদের এই ব্যবসাটাকে চালিয়ে যখন দুজনে বাড়ি ফিরত, তখনো দুজনের হাসি অম্লানই থাকত। সঞ্জয় হাতে হাতে এগিয়ে দিতো, দীপালি রান্না করত। তারপর আস্তে আস্তে সমৃদ্ধি বাড়তে লাগল, সংসারে আসতে থাকল সাচ্ছন্দ্য। আর তার সাথে সাথেই সঞ্জয় কেমন যেন পালটে যেতে লাগলো। কারণে অকারণে জিনিসপত্র ভাঙচুর, চিৎকার চেঁচামেচি, শেষে দীপালির গায়ে হাত। আসল কারণটা অবশ্য ধীরে ধীরে ঠিকই বুঝতে পেরেছিল দীপালি, নিজের ব্যবসা যদি সবাই অন্যের নামেই চিনতে থাকে, ব্র্যান্ড ভ্যালু বাড়তে থাকে শুধু তার ব্যবহারের জন্য, তবে ক-জন সইতে পারে? হোক সে সহধর্মিণী! লোকাল মিউনিসিপ্যালিটি থেকে এরকম পুরুষসর্বস্ব সেক্টরে দীপালির সাকসেসকে হাইলাইট করে সংবর্ধনা দেওয়া হচ্ছিল, ছোটখাটো অন্ত্রেপ্রেন্যরশিপ ট্রেড ফেয়ারে দীপালির নামেই ইনভাইটেশান কার্ড আসতে থাকছিল বারবার, সঞ্জয় ওপর ওপর খুশি দেখালেও ভেতরে ভেতরে কোথায় যেন ক্রুদ্ধ সাপের মতো গর্জাচ্ছিল, যার প্রতিফলন হচ্ছিল ওর বন্ধ ঘরের মধ্যের ব্যবহারে, স্বামীত্ব ফলিয়ে দাবিয়ে রাখতে চাইছিল দীপালিকে।
সহ্য অনেক করেছিল দীপালি, অন্তত লক্ষবার বুঝিয়েছে ও সঞ্জয়কে, নরম গরম সবরকম ট্রিটমেন্টই করেছে, লাভ হয়নি কিছুই। সাময়িক শান্ত হয়েছে সঞ্জয়, তার কয়েকদিন পরেই যে কে সেই। তাও সহ্য করছিল দীপালি, যতটা না সম্পর্কের দিকে তাকিয়ে, তার চেয়ে অনেকটাই বেশি পাম্পটার প্রতি মমত্ববোধে। কিন্তু শেষে সঞ্জয় যখন পাম্পে আসা কাস্টমার, অন্য সাবডিলার, এমনকি পাঁচটা কর্মচারীকে নিয়ে পর্যন্ত অযৌক্তিক নোংরা কথা বলতে শুরু করলো তখন দীপালি আর মানতে পারেনি।
আজ তাই দীপালি ভাবে, যে মানুষটা সম্পর্ক থাকার সময়েই এত অত্যাচার করেছে, সেই যদি দ্যাখে তার প্রাক্তন স্ত্রী এখন সবচেয়ে বড় রাইভ্যালের ভূমিকায় অবতীর্ণ হয়ে তার কাছাকাছি জায়গায় পেট্রোল পাম্প বসিয়ে তার সব কাস্টমারদের সব টেনে নিয়ে ভাত মারার জোগাড় করতে লেগেছে, তখন সে তো তার এত বড় শত্রুকে যে কোনোমতে রাস্তা থেকে সরানোর চেষ্টা করবেই!
বাথরুম থেকে বেরিয়ে দীপালি চিন্টুকে ফোন করল। যতই ওর ফাঁড়া যাক না কেন, আজ একটা বড় কাজ হয়েছে। লাইসেন্স আগের সপ্তাহতেই পেয়েছিল। কিছুটা ওর আগের অফিসের রেফারেন্সে আর অনেকটাই ওর সুখ্যাতির জেরে। ইন্ডিয়ান অয়েলের ইস্টার্ন জোনের জেনারেল ম্যানেজার মি. শ্রীবাস্তব তো আজ রীতিমতো একটা ছোটখাটো অনুষ্ঠানের আয়োজন করে ফেলেছিলেন দীপালিকে ডিলারশিপ দেওয়া উপলক্ষে। বারবার বলছিলেন ডিলারশিপ অনেক মহিলাকেই দিয়েছেন ওঁরা, কিন্তু সেগুলো সবই বকলমে তাঁদের স্বামীদেরই করায়ত্ত। সেই মহিলারা শুধু এই দিনটায় এসেছেন, স্বামীর শিখিয়ে দেওয়া পুতুলের মতো সই করেছেন, তারপর বাড়ি ফিরে ব্যস্ত হয়ে পড়েছেন নিজেদের কাজে। দীপালির মত সত্যি মালকিন তাঁরা কাউকে পাননি।
চিন্টু সব শুনেই বলল, ‘সে কি গো দিদি! থানায় যাবে তো?’
দীপালি বলল, ‘নাহ! ওসব আর করতে হবে না। তোকে এমনি জানালাম ঘটনাটা। সোমবার দিবাকর জয়েন করুক, কালীপূজোর দিন ট্যাঙ্কের উদবোধনটা ভালোয় ভালোয় মিটুক, এখন অনেক কাজ হাতে।’
চিন্টু বলল, ‘না না! একেই আমরা সবাই তোমার এখানে চলে এসেছি বলে সঞ্জয়দা পাগলের মতো করছে। ওদিকে হাটতলার মোড়ে মোটা টাকা অ্যাডভান্স করে দিয়েছে বিয়েবাড়ি হলের জন্য, সেটাতেও অনেকটা টাকা আটকে গেছে। তার ওপর ওই পাম্পের আসল মাথা দিবাকরদাও যে এই সপ্তাহটা করেই ছেড়ে দেবে, সেই খবরটা পেলে কি করবে ভাবতে পারছ? আমার তো মনে হয়, পুলিশে তোমার একটা সেফটির জন্য ডায়রি করে রাখা ভালো দিদি।’
দীপালি একটা নিশ্বাস ফেলল।
সত্যি! সঞ্জয়ের সঙ্গে বিচ্ছেদের পর ওর পায়ের তলা থেকে মাটি সরে গেছিল। মায়ের এই একচিলতে বাড়িটুকু ছাড়া কিছুই ছিল না ওর। চুপচাপ চোখে শূন্যতা নিয়ে ভাবত কিভাবে চালাবে ও। সঞ্জয় যে আর ফিরে আসবে না, সেটা ও খুব ভালো করেই বুঝে গিয়েছিল। সম্পর্কটারও কিছুই অবশিষ্ট ছিল না আর, একরাশ তিক্ততা ছাড়া।
প্রথমে ভেবেছিল ওর জীবন শেষ, জীবনের একটা বড় সময় ও যে জিনিসটার অধ্যবসায়ে কাটিয়েছে, সেটাই ওর কাছ থেকে কেড়ে নেওয়া হয়েছে। আর তো কিছুই জানে না ও। কিন্তু সময় এমন একটা জিনিস, সময়ের সাথে সব দুঃখই ভুলিয়ে দেয়, সব জিনিসকেই অন্য দৃষ্টিভঙ্গি থেকে দেখায়। দীপালি আস্তে আস্তে বুঝতে পেরেছিল, ও যাতে পারদর্শী ছিল, সেটাকেই অস্ত্র করে ওকে বাঁচতে হবে। নিজের জন্য।
এই বাড়িটা বন্ধক দিয়ে জমি কেনা, ব্যাঙ্ক থেকে লোন নিয়ে আস্তে আস্তে এই ক-মাসে সত্যিই ওর স্বপ্নের পেট্রোল পাম্পকে বাস্তবায়িত করতে পেরেছে ও। সঞ্জয়ের থেকে বেশি দূরে নয়, এই মাইলখানেক। একই কোম্পানির ডিলারশিপ এত কাছাকাছি নেওয়া যায় না বলে বাধ্য হয়ে ওকে ইন্ডিয়ান অয়েল থেকে নিতে হল। এতদিন কোম্পানির কাছ থেকে লিজে ট্যাঙ্ক নিয়ে চালাচ্ছিল, তাতে লাভের টাকা খুব একটা থাকেই না প্রায়, অবশেষে ওর নিজের ট্যাঙ্ক কাজ করা শুরু করবে কালীপূজোর দিন থেকে।
চিন্টু ওপাশ থেকে ওর কোনো সাড়াশব্দ না পেয়ে বলল, ‘আসলে তোমার এই প্রতিশোধটা ও কিছুতেই হজম করতে পারছে না দিদি! দগ্ধে দগ্ধে মরবে দ্যাখো না! দিবাকরদা ছাড়লেই ও পুরো শেষ হয়ে যাবে।’
দীপালি হঠাৎ চমকে উঠল। সত্যিই কি ও নিজের পায়ে দাঁড়ানোর চেয়ে সঞ্জয়ের ক্ষতিই করতে চাইছে বেশি? নাকি সবাই সেটাই ভাবছে যে ও রিভেঞ্জ নিচ্ছে! কিন্তু ও তো নিজের মুক্তির জন্য লড়াই করছিল, সেটা কি ওর অবচেতনেই প্রতিশোধের পথে এগিয়ে যাচ্ছে?
ওর চোখে বহুদিন বাদে জল এসে গেল হঠাৎ, কিন্তু ওদের পাঁচবছরের দাম্পত্য জীবন, সেই সময়টুকুর স্মৃতিটা তো মিথ্যে নয়! ওদের প্রথম ভালোবাসা, খুনসুটি, একটু একটু করে সাজিয়ে তোলা সংসার, সবই তো একেকটা ভালো স্মৃতি, হোক বা আজ তা মৃত। সেদিনগুলোর অনুভূতিতে তো কোনো ফাঁকি ছিল না। তবে ও কেন ক্ষতি করবে সঞ্জয়ের?
ফোনটা রেখে দীপালি ভাবল, সঞ্জয় কি তাহলে রিভেঞ্জের জন্যই এতকিছু করছে? এককালের ভালোবাসা ছাপিয়ে এখন প্রতিশোধস্পৃহাটাই বড় হয়ে দেখা দিয়েছে ওর কাছে? নাকি পুরুষতান্ত্রিক এই সমাজে এমন উল্টো পরাজয় মানতে পারছে না কিছুতেই।
ঠোঁট কামড়ে ধরে কিছুক্ষণ বসে রইল দীপালি। তারপর বহু মাস পর সঞ্জয়ের ফোনে সমস্ত মান অভিমান রাগ মুছে ফেলে একটা মেসেজ করল, ‘আমাদের দুজনের প্রথম ভালোবাসা ওই পেট্রোল পাম্পটাই। তুমি আমাকে অধিকার না দাও, তবু ওটাই আমাদের সন্তান। ভালো করে মাথা ঠান্ডা রেখে তাকে বড় করো। আমিও একটা নতুন শুরু করেছি, শুভেচ্ছা পাঠিও। ভালো থেকো।’
সঞ্জয় একদিন নিশ্চয়ই ঠিকই বুঝবে!
মেসেজটা পাঠিয়ে একমুহূর্ত ইতস্তত করল দীপালি, তারপর ফোনটা নিয়ে ডায়াল করল দিবাকরকে, ‘দিদি বলছি দিবাকর। তুমি সঞ্জয়ের ওখানেই থাকো ভাই। ওর তোমাকে দরকার। বাকি তো সবাই এখন ওর ওখানে আনকোরা, তুমি চলে এলে বিপদে পড়বে।’
দিবাকর হঠাৎ এমন উল্টো সুর শুনে অবাক, এই দীপালিই দিনের পর দিন ওকে ফোন করে বুঝিয়েছে এই নতুন পাম্পে চলে আসার জন্য, আর এখন পুরো উল্টো কথা বলছে? সে কিছুটা উদ্ভ্রান্ত হয়ে জিগ্যেস করল, ‘কি বলছ দিদি! চিন্টু এই ফোন করেছিল, তোমায় নাকি সঞ্জয়দা ধাক্কা মেরেছে!’
দীপালি বলল, ‘ওসব ছাড়ো। তুমি ওর ওখানেই থাকো বুঝলে?’
দিবাকর অস্ফুটে বলল, ‘তুমি এখনো তার ভালো ভাবছ?’
দীপালি ক্লান্ত স্বরে বলল, ‘ভালো খারাপ কিছুই ভাবছি না। তবে ও খারাপ করেছে বলে আমিও ওর কোনো খারাপ করতে চাই না। চোখের বদলে চোখ নিতে হলে তো গোটা পৃথিবীটাই একদিন অন্ধ হয়ে যাবে।’
দীপালির মুখে হাসি ফুটে উঠল, ‘কিছুই ভুলিনি ভাই। ভালো খারাপ সবই মনে আছে। কেউ অন্যের ক্ষতি করে আনন্দ পায়, কেউ তাকে ক্ষমা করে। প্রথমটায় তৃপ্তি আছে জয়ের, কিন্তু আনন্দ নেই। আর দ্বিতীয়টাই আনন্দ আর শান্তি দুটোই!’
দীপালি ইন্ডিয়ান অয়েলের অফিস থেকে বেরোচ্ছিল, সকাল থেকে অনেক পরিশ্রম গেছে, ক্লান্ত শরীরে সবেমাত্র তার স্কুটারে বসে বোতাম টিপে গাড়িটা চালু করেছে, অ্যাক্সেলেটর চেপে সামনে এগোতে যাবে, এমন সময় পেছন থেকে একটা মোটরবাইক প্রায় উল্কার গতিতে এসে ওকে বাঁদিক চেপে একটা সজোরে ধাক্কা দিয়েই বেরিয়ে গেল। দীপালি স্কুটার সমেত মুখ থুবড়ে পড়ল রাস্তার ধারের কাদায়, ওর চশমাটা ছিটকে গেল দূরে, হাতের ফাইলব্যাগটা থেকে কাগজপত্রগুলো বেরিয়ে গিয়ে এলোমেলো হয়ে ছড়িয়ে পড়ল চারপাশে।
এতবড়ো একটা ইচ্ছাকৃত কাণ্ড ঘটে গেল, কিন্তু সেভাবে রাস্তার কেউ তেমন কৌতূহল দেখাল না বা ছুটেও এল না। অবশ্য আজকাল কেই বা সাহায্যের হাত বাড়াতে এগিয়ে আসে! প্রত্যেকে নিজের জীবন, নিজের কাজ, নিজেকে নিয়েই বড় ব্যস্ত। শুধু দূর থেকে তাকাতে তাকাতেই দীপালির পাশ দিয়ে এগিয়ে গেল তারা। দু-চারজন দাঁড়িয়ে ফিসফাস করল, কিন্তু এগিয়ে এল না।
শুধু ইন্ডিয়ান অয়েলের প্রধান গেটে দাঁড়িয়ে থাকা সিকিউরিটি গার্ড দুজন ছুটে এল এদিকে, তারা এক-দিনে বেশ চিনে গেছে দীপালিকে। তারাই ধরে ধরে তুলল।
একে ভাদ্র মাসের প্যাচপেচে গরম, তার ওপর খাঁ খাঁ রোদ। দীপালি কোনোমতে বুকে ভর দিয়ে উঠল, হাতড়ে হাতড়ে কাগজগুলো গোছাল, তারপর আস্তে আস্তে গিয়ে বসল সামনের ফুটপাথের চওড়া জায়গাটায়। ছিটকে পড়লেও লাগেনি তেমন ওর, বাঁ পায়ের বুড়ো আঙুলটার সামনের দিকটা শুধু ছড়ে গেছে, আর কোমরের পেছনটাও ব্যথা করছে।
একটা সিকিউরিটি গার্ড ওর স্কুটারটাকে ধরে ধরে নিয়ে এল সামনে, আরো কিসব বলে যাচ্ছিল, গাড়িটার নম্বর দীপালি দেখতে পেয়েছে কিনা, আগে থেকে ওকে ফলো করছিল কিনা। দীপালির কানে কিছু ঢুকছিল না।
অপমানে ওর চোখে হঠাৎ জল এসে গেল হু-হু করে! নীল কালো হেলমেটের আড়ালে থাকলেও সঞ্জয়ের হাল্কা খয়েরি ফ্রেঞ্চকাট প্যাটার্নের দাড়ি চিনতে ওর ভুল হয়নি একটুও! এইরকমের দাড়ি রাখলে যে সঞ্জয়কে ভালো লাগে, সেটা একদিন দীপালিই বলেছিল ওকে। কোথায় সেটাও ওর পরিষ্কার মনে আছে, হানিমুনে শিলং গিয়ে, গলফ কোর্সের মাঠে দুজন পাশাপাশি বসে।
এতটা প্রতিহিংসা?
দাঁড়াও না, যত হিংসে করবি, তত জ্বলবি, তোর ওই পেট্রোল পাম্প আমিই একদিন কিনে নেব, মনে মনে কথাগুলো বলে দাঁতে দাঁত চিপল দীপালি।
মিনিট দশেক বসে থেকে ও উঠে দাঁড়াল। স্কুটারটার কিছু হয়নি তেমন, দু-এক জায়গায় রঙ চটে যাওয়া ছাড়া। তবে কাদায় পড়ে নোংরা হয়ে গেছে পুরো। ইচ্ছে করেই আর ইন্ডিয়ান অয়েলের অফিসের ভেতরে ও ঢুকল না, সামনের কর্পোরেশনের কল থেকে চোখেমুখে জলের ঝাপটা দিল, তারপর গাড়িতে স্টার্ট দিল।
দু-চাকা চালানোর অভ্যেস অনেকদিন ছিল না দীপালির। মাঝে এই ক-বছর গাড়িতেই যাতায়াত করত তো! ওদের সাধের কেনা ছোট্ট হুন্ডাইটায়। তবে মাস সাতেক আগে যখন আবার দু-চাকা চালানো শুরু করেছিল তখন অসুবিধা হয়নি একটুও। বিয়ের আগে তো এই স্কুটার চালিয়েই অফিস থেকে বাজার, হিল্লিদিল্লি করে বেড়াত। মা আর মেয়ের সংসার, ও না করলে করার ছিলটাই বা কে! হিন্দুস্থান পেট্রোলিয়ামের ডালহৌসির সদর দপ্তরেই পোস্টিং ছিল ওর। তখন পাতি রিসেপশনিস্টের চাকরি। আর সেখানেই ওর দেখা হয়েছিল সঞ্জয়ের সঙ্গে।
একটা গর্ততে সামনের চাকাটা পড়তে পড়তেও শেষ মুহূর্তে কাটিয়ে নিল দীপালি। সঞ্জয় তখন ওর ডিলারশিপের লাইসেন্স বের করা নিয়ে ভীষণ ব্যস্ত। দীপালিদের অফিসে দিনের পর দিন বলতে গেলে হত্যে দিয়ে পড়ে থাকত সঞ্জয়। একেই পেট্রোল পাম্পের ব্যবসা মানেই সেখানে লাখ লাখ টাকা ড্রয়ারের তলা দিয়ে পাস না করলে লাইসেন্স তো দূর, ভালো রেফারেন্স না থাকলে কর্তারা কথাই বলতে চাইতেন না, তার ওপর সঞ্জয়ের না ছিল সেই লেভেলের আর্থিক জোর, না ছিল জবরদস্ত কোনো চ্যানেল। পার্টির কোনো নেতার সাথেও তেমন দহরম-মহরম ছিল না। থাকার মধ্যে ছিল চৌত্রিশ নম্বর জাতীয় সড়কের ওপর পৈত্রিক সূত্রে পাওয়া একটা ঠিকঠাক জমি আর মোটামুটি একটা পুঁজি। তা দিয়ে ব্যবসা শুরু করা গেলেও শুরু করার জন্য যেসব সরকারি নিয়মের বেড়াজাল ডিঙোনো প্রয়োজন, সেগুলো টপকানো যায় না মোটেই।
কর্তারা ওকে ঘণ্টার পর ঘণ্টা বসিয়ে রাখতেন লবিতে, তখন গল্প হত দীপালির সঙ্গে। ইয়ং একটা ছেলে নিজের পায়ে দাঁড়ানোর চেষ্টা করছে, নিজের অজান্তেই সাহায্যের হাত বাড়িয়ে দিয়েছিল দীপালি। অফিসের বসেদের বলে কয়ে মাত্র সাড়ে তিন মাসেই সঞ্জয়ের ব্যবসা শুরু করার যাবতীয় কাগজপত্র বের করেছিল ও।
বছরখানেক বাদে ওরা যখন বিয়ে করে, তখন সঞ্জয়ের পেট্রোল পাম্প বেশ দাঁড়িয়ে গেছে। সঞ্জয়ের বলা অবশ্য ভুল হল, দীপালি মনে মনে ভাবল, একে ওই চত্বরটার কাছেপিঠে অন্য কোনো পেট্রোল পাম্প নেই, সেখানে দীপালি একজন মেয়ে হয়ে পুরো পাম্পটার দেখভাল করত, এটাও অনেকের কাছে বেশ নতুনত্বের ব্যাপার ছিল, দীপালির প্রতিটা কাস্টমারের সাথে ভালো ব্যবহারও ছিল একটা প্লাস পয়েন্ট।
বরং সঞ্জয় পাম্পে থাকতোই না প্রায়। গভর্নমেন্টের দপ্তরে নিয়মমাফিক হফতা জমা দেওয়া, প্রতিদিনের পেমেন্ট ব্যাঙ্ক থেকে ডিমান্ড ড্রাফট করিয়ে কোম্পানিতে পাঠানো এসব অফিশিয়াল দিকগুলো দেখা ছিল ওর কাজ। আর পাম্পে পাঁচজন ছেলেকে নিয়ে রোজকার তেল এলে ট্যাংক খোলা, পলিউশন চেক, কাস্টমার সার্ভিস এসব সামলাত দীপালি।
বিয়ের পর দায়িত্ব আরো বেড়ে গিয়েছিল। সকাল সকাল বাড়ি থেকে স্নান-টান করে বেরিয়ে পড়ত ওরা দুজন, তারপর এ এদিকে ও ওদিকে। প্রথমে বারো হাজার লিটারের একটা ট্যাংক লিজ হিসেবে নেওয়া হয়েছিল তেল কোম্পানির থেকেই, পরে ওরা নিজস্ব কুড়ি হাজার লিটারের ট্যাংকও কিনে ফেলেছিল একটা।
ভাবতে ভাবতে দীপালি হঠাৎ সম্বিৎ ফিরে পায়, বাড়ির গলিতে কখন ঢুকে পড়েছে ও খেয়ালই করেনি।
গত কয়েকমাস ধরে এখানেই থাকে ও। মা চলে গেছে একবছর আগেই, আপাতত এই নিঃসঙ্গ জীবনে ওর কেউ নেই। বেশ হয়েছে কেউ নেই, দুজন পশুর মতো কামড়াকামড়ি করে একসাথে থাকার চেয়ে মানুষের মতো আলাদা থাকা অনেক বেশি সম্মানের, অনেক বেশি শান্তির। সুখ না থাকুক তাতে, স্বস্তি তো আছে! কিন্তু ওর ক্ষতি করার জন্য এমন উঠে পড়ে লেগেছে কেন সেটা ওর মাথায় কিছুতেই ঢুকছে না।
কালীপুজো পর্যন্ত কি দীপালিকে বাঁচতে দেবে না সঞ্জয়? ব্যবসায়িক রেষারেষিতে এতটা হিংসা, এতটা ক্ষতি করা যায় একসময়ের ভালোবাসার মানুষের?
কি জানি! ক্লান্ত শরীরে বাথরুমে ঢুকে মাথার ওপর শাওয়ার ছেড়ে দিয়ে ভাবল দীপালি, হয়ত সবটাই ছিল একতরফা! ব্যবসার প্রতি জন্মগত একটা প্রতিভা ছিল দীপালির। অভাবের সংসারে টুকটাক শাড়ির ব্যবসা, দৈনন্দিন জিনিষপত্র, কিংবা এল আই সি-র এজেন্সি, যখন যেটা করেছে, নিজের মিষ্টি ব্যবহারের জন্য সাফল্য পেয়েছে ঝটপট। সেইটাকে মূলধন করেই কি উঠতে চেয়েছিল সঞ্জয়? নাকি দীপালির পাক্কা বিজনেস বোঝা স্ট্র্যাটেজিকাল বুদ্ধিটাকে হাতিয়ার করতে চেয়েছিল ও! কিন্তু তাই যদি হবে, তবে দিনের পর দিন খুঁটিনাটি কারণে সঞ্জয় অতটা হিংস্র হয়ে উঠতে থাকল কেন? তার পেছনে কি শুধুই মেল ইগো? নাকি অন্য কিছু?
দীপালি চোখ বন্ধ করে জলের স্বাদ নিতে নিতে ভাবল কি আর হবে এসব ভেবে! বিয়ের পর প্রথম বছর দুই বেশ ভালোই কেটেছিল, সারাদিন অক্লান্ত পরিশ্রম করে নিজেদের এই ব্যবসাটাকে চালিয়ে যখন দুজনে বাড়ি ফিরত, তখনো দুজনের হাসি অম্লানই থাকত। সঞ্জয় হাতে হাতে এগিয়ে দিতো, দীপালি রান্না করত। তারপর আস্তে আস্তে সমৃদ্ধি বাড়তে লাগল, সংসারে আসতে থাকল সাচ্ছন্দ্য। আর তার সাথে সাথেই সঞ্জয় কেমন যেন পালটে যেতে লাগলো। কারণে অকারণে জিনিসপত্র ভাঙচুর, চিৎকার চেঁচামেচি, শেষে দীপালির গায়ে হাত। আসল কারণটা অবশ্য ধীরে ধীরে ঠিকই বুঝতে পেরেছিল দীপালি, নিজের ব্যবসা যদি সবাই অন্যের নামেই চিনতে থাকে, ব্র্যান্ড ভ্যালু বাড়তে থাকে শুধু তার ব্যবহারের জন্য, তবে ক-জন সইতে পারে? হোক সে সহধর্মিণী! লোকাল মিউনিসিপ্যালিটি থেকে এরকম পুরুষসর্বস্ব সেক্টরে দীপালির সাকসেসকে হাইলাইট করে সংবর্ধনা দেওয়া হচ্ছিল, ছোটখাটো অন্ত্রেপ্রেন্যরশিপ ট্রেড ফেয়ারে দীপালির নামেই ইনভাইটেশান কার্ড আসতে থাকছিল বারবার, সঞ্জয় ওপর ওপর খুশি দেখালেও ভেতরে ভেতরে কোথায় যেন ক্রুদ্ধ সাপের মতো গর্জাচ্ছিল, যার প্রতিফলন হচ্ছিল ওর বন্ধ ঘরের মধ্যের ব্যবহারে, স্বামীত্ব ফলিয়ে দাবিয়ে রাখতে চাইছিল দীপালিকে।
সহ্য অনেক করেছিল দীপালি, অন্তত লক্ষবার বুঝিয়েছে ও সঞ্জয়কে, নরম গরম সবরকম ট্রিটমেন্টই করেছে, লাভ হয়নি কিছুই। সাময়িক শান্ত হয়েছে সঞ্জয়, তার কয়েকদিন পরেই যে কে সেই। তাও সহ্য করছিল দীপালি, যতটা না সম্পর্কের দিকে তাকিয়ে, তার চেয়ে অনেকটাই বেশি পাম্পটার প্রতি মমত্ববোধে। কিন্তু শেষে সঞ্জয় যখন পাম্পে আসা কাস্টমার, অন্য সাবডিলার, এমনকি পাঁচটা কর্মচারীকে নিয়ে পর্যন্ত অযৌক্তিক নোংরা কথা বলতে শুরু করলো তখন দীপালি আর মানতে পারেনি।
আজ তাই দীপালি ভাবে, যে মানুষটা সম্পর্ক থাকার সময়েই এত অত্যাচার করেছে, সেই যদি দ্যাখে তার প্রাক্তন স্ত্রী এখন সবচেয়ে বড় রাইভ্যালের ভূমিকায় অবতীর্ণ হয়ে তার কাছাকাছি জায়গায় পেট্রোল পাম্প বসিয়ে তার সব কাস্টমারদের সব টেনে নিয়ে ভাত মারার জোগাড় করতে লেগেছে, তখন সে তো তার এত বড় শত্রুকে যে কোনোমতে রাস্তা থেকে সরানোর চেষ্টা করবেই!
বাথরুম থেকে বেরিয়ে দীপালি চিন্টুকে ফোন করল। যতই ওর ফাঁড়া যাক না কেন, আজ একটা বড় কাজ হয়েছে। লাইসেন্স আগের সপ্তাহতেই পেয়েছিল। কিছুটা ওর আগের অফিসের রেফারেন্সে আর অনেকটাই ওর সুখ্যাতির জেরে। ইন্ডিয়ান অয়েলের ইস্টার্ন জোনের জেনারেল ম্যানেজার মি. শ্রীবাস্তব তো আজ রীতিমতো একটা ছোটখাটো অনুষ্ঠানের আয়োজন করে ফেলেছিলেন দীপালিকে ডিলারশিপ দেওয়া উপলক্ষে। বারবার বলছিলেন ডিলারশিপ অনেক মহিলাকেই দিয়েছেন ওঁরা, কিন্তু সেগুলো সবই বকলমে তাঁদের স্বামীদেরই করায়ত্ত। সেই মহিলারা শুধু এই দিনটায় এসেছেন, স্বামীর শিখিয়ে দেওয়া পুতুলের মতো সই করেছেন, তারপর বাড়ি ফিরে ব্যস্ত হয়ে পড়েছেন নিজেদের কাজে। দীপালির মত সত্যি মালকিন তাঁরা কাউকে পাননি।
চিন্টু সব শুনেই বলল, ‘সে কি গো দিদি! থানায় যাবে তো?’
দীপালি বলল, ‘নাহ! ওসব আর করতে হবে না। তোকে এমনি জানালাম ঘটনাটা। সোমবার দিবাকর জয়েন করুক, কালীপূজোর দিন ট্যাঙ্কের উদবোধনটা ভালোয় ভালোয় মিটুক, এখন অনেক কাজ হাতে।’
চিন্টু বলল, ‘না না! একেই আমরা সবাই তোমার এখানে চলে এসেছি বলে সঞ্জয়দা পাগলের মতো করছে। ওদিকে হাটতলার মোড়ে মোটা টাকা অ্যাডভান্স করে দিয়েছে বিয়েবাড়ি হলের জন্য, সেটাতেও অনেকটা টাকা আটকে গেছে। তার ওপর ওই পাম্পের আসল মাথা দিবাকরদাও যে এই সপ্তাহটা করেই ছেড়ে দেবে, সেই খবরটা পেলে কি করবে ভাবতে পারছ? আমার তো মনে হয়, পুলিশে তোমার একটা সেফটির জন্য ডায়রি করে রাখা ভালো দিদি।’
দীপালি একটা নিশ্বাস ফেলল।
সত্যি! সঞ্জয়ের সঙ্গে বিচ্ছেদের পর ওর পায়ের তলা থেকে মাটি সরে গেছিল। মায়ের এই একচিলতে বাড়িটুকু ছাড়া কিছুই ছিল না ওর। চুপচাপ চোখে শূন্যতা নিয়ে ভাবত কিভাবে চালাবে ও। সঞ্জয় যে আর ফিরে আসবে না, সেটা ও খুব ভালো করেই বুঝে গিয়েছিল। সম্পর্কটারও কিছুই অবশিষ্ট ছিল না আর, একরাশ তিক্ততা ছাড়া।
প্রথমে ভেবেছিল ওর জীবন শেষ, জীবনের একটা বড় সময় ও যে জিনিসটার অধ্যবসায়ে কাটিয়েছে, সেটাই ওর কাছ থেকে কেড়ে নেওয়া হয়েছে। আর তো কিছুই জানে না ও। কিন্তু সময় এমন একটা জিনিস, সময়ের সাথে সব দুঃখই ভুলিয়ে দেয়, সব জিনিসকেই অন্য দৃষ্টিভঙ্গি থেকে দেখায়। দীপালি আস্তে আস্তে বুঝতে পেরেছিল, ও যাতে পারদর্শী ছিল, সেটাকেই অস্ত্র করে ওকে বাঁচতে হবে। নিজের জন্য।
এই বাড়িটা বন্ধক দিয়ে জমি কেনা, ব্যাঙ্ক থেকে লোন নিয়ে আস্তে আস্তে এই ক-মাসে সত্যিই ওর স্বপ্নের পেট্রোল পাম্পকে বাস্তবায়িত করতে পেরেছে ও। সঞ্জয়ের থেকে বেশি দূরে নয়, এই মাইলখানেক। একই কোম্পানির ডিলারশিপ এত কাছাকাছি নেওয়া যায় না বলে বাধ্য হয়ে ওকে ইন্ডিয়ান অয়েল থেকে নিতে হল। এতদিন কোম্পানির কাছ থেকে লিজে ট্যাঙ্ক নিয়ে চালাচ্ছিল, তাতে লাভের টাকা খুব একটা থাকেই না প্রায়, অবশেষে ওর নিজের ট্যাঙ্ক কাজ করা শুরু করবে কালীপূজোর দিন থেকে।
চিন্টু ওপাশ থেকে ওর কোনো সাড়াশব্দ না পেয়ে বলল, ‘আসলে তোমার এই প্রতিশোধটা ও কিছুতেই হজম করতে পারছে না দিদি! দগ্ধে দগ্ধে মরবে দ্যাখো না! দিবাকরদা ছাড়লেই ও পুরো শেষ হয়ে যাবে।’
দীপালি হঠাৎ চমকে উঠল। সত্যিই কি ও নিজের পায়ে দাঁড়ানোর চেয়ে সঞ্জয়ের ক্ষতিই করতে চাইছে বেশি? নাকি সবাই সেটাই ভাবছে যে ও রিভেঞ্জ নিচ্ছে! কিন্তু ও তো নিজের মুক্তির জন্য লড়াই করছিল, সেটা কি ওর অবচেতনেই প্রতিশোধের পথে এগিয়ে যাচ্ছে?
ওর চোখে বহুদিন বাদে জল এসে গেল হঠাৎ, কিন্তু ওদের পাঁচবছরের দাম্পত্য জীবন, সেই সময়টুকুর স্মৃতিটা তো মিথ্যে নয়! ওদের প্রথম ভালোবাসা, খুনসুটি, একটু একটু করে সাজিয়ে তোলা সংসার, সবই তো একেকটা ভালো স্মৃতি, হোক বা আজ তা মৃত। সেদিনগুলোর অনুভূতিতে তো কোনো ফাঁকি ছিল না। তবে ও কেন ক্ষতি করবে সঞ্জয়ের?
ফোনটা রেখে দীপালি ভাবল, সঞ্জয় কি তাহলে রিভেঞ্জের জন্যই এতকিছু করছে? এককালের ভালোবাসা ছাপিয়ে এখন প্রতিশোধস্পৃহাটাই বড় হয়ে দেখা দিয়েছে ওর কাছে? নাকি পুরুষতান্ত্রিক এই সমাজে এমন উল্টো পরাজয় মানতে পারছে না কিছুতেই।
ঠোঁট কামড়ে ধরে কিছুক্ষণ বসে রইল দীপালি। তারপর বহু মাস পর সঞ্জয়ের ফোনে সমস্ত মান অভিমান রাগ মুছে ফেলে একটা মেসেজ করল, ‘আমাদের দুজনের প্রথম ভালোবাসা ওই পেট্রোল পাম্পটাই। তুমি আমাকে অধিকার না দাও, তবু ওটাই আমাদের সন্তান। ভালো করে মাথা ঠান্ডা রেখে তাকে বড় করো। আমিও একটা নতুন শুরু করেছি, শুভেচ্ছা পাঠিও। ভালো থেকো।’
সঞ্জয় একদিন নিশ্চয়ই ঠিকই বুঝবে!
মেসেজটা পাঠিয়ে একমুহূর্ত ইতস্তত করল দীপালি, তারপর ফোনটা নিয়ে ডায়াল করল দিবাকরকে, ‘দিদি বলছি দিবাকর। তুমি সঞ্জয়ের ওখানেই থাকো ভাই। ওর তোমাকে দরকার। বাকি তো সবাই এখন ওর ওখানে আনকোরা, তুমি চলে এলে বিপদে পড়বে।’
দিবাকর হঠাৎ এমন উল্টো সুর শুনে অবাক, এই দীপালিই দিনের পর দিন ওকে ফোন করে বুঝিয়েছে এই নতুন পাম্পে চলে আসার জন্য, আর এখন পুরো উল্টো কথা বলছে? সে কিছুটা উদ্ভ্রান্ত হয়ে জিগ্যেস করল, ‘কি বলছ দিদি! চিন্টু এই ফোন করেছিল, তোমায় নাকি সঞ্জয়দা ধাক্কা মেরেছে!’
দীপালি বলল, ‘ওসব ছাড়ো। তুমি ওর ওখানেই থাকো বুঝলে?’
দিবাকর অস্ফুটে বলল, ‘তুমি এখনো তার ভালো ভাবছ?’
দীপালি ক্লান্ত স্বরে বলল, ‘ভালো খারাপ কিছুই ভাবছি না। তবে ও খারাপ করেছে বলে আমিও ওর কোনো খারাপ করতে চাই না। চোখের বদলে চোখ নিতে হলে তো গোটা পৃথিবীটাই একদিন অন্ধ হয়ে যাবে।’
দীপালির মুখে হাসি ফুটে উঠল, ‘কিছুই ভুলিনি ভাই। ভালো খারাপ সবই মনে আছে। কেউ অন্যের ক্ষতি করে আনন্দ পায়, কেউ তাকে ক্ষমা করে। প্রথমটায় তৃপ্তি আছে জয়ের, কিন্তু আনন্দ নেই। আর দ্বিতীয়টাই আনন্দ আর শান্তি দুটোই!’
লম্বা সিঁড়ির করিডর বেয়ে সমস্ত বইখাতাগুলো এলোমেলো হয়ে ছড়িয়ে পড়তেই ধ্রুব সেগুলো উবু হয়ে কুড়োচ্ছিল। বাইরের সদ্য ঝড় ওঠা কালবৈশাখী হাওয়ায় কয়েকটা পাতা এদিক-ওদিক উড়ে যেতে ব্যগ্রভাবে সেগুলোকে টেনে এনে জড়ো করছিল ও এক মনে। আর সিঁড়ির একদম ওপর প্রান্তে তাকাবে না ভেবেও আড়চোখে শ্রেয়সী চাইছিল ধ্রুবর দিকে, কিছুটা অবিশ্বাস ভরা কৌতূহলে, আর কিছুটা ভয়ে। ধ্রুব হেল্প করছে! এটা আবার নতুন কোনো কায়দা নাকি?
প্রায় বছর পঞ্চাশের পুরনো কোনোরকম সারাই না হওয়া রেল কোয়ার্টার। বেশিরভাগ জায়গাতেই বিশাল বিশাল বট অশ্বত্থের ঝুরি থাবা বসিয়েছে ইতিউতি। মাস দুয়েক আগেই দোতলার পেছনদিকে একটা মস্ত চাঙর ভেঙে পড়েছিল, কেউ সেই সময় থাকলে একটা দুর্ঘটনা ঘটত। নামেই রেলের কোয়ার্টার, এবাড়িতে যে বারো-তেরোটা পরিবার বাস করে তাদের প্রায় তিন প্রজন্ম আগে কেউ হয়ত রেলে কাজ করত, তারপর জবর দখল করে নেওয়া বাড়ি, উঠবে তো কেউ না-ই, এমনকি সারাবেও না কেউ নিজের গরজে। সে ক্ষমতাও নেই যদিও।
ধ্রুব সামনে এসে বইখাতাগুলো বাড়িয়ে ধরল শ্রেয়সীর দিকে। অন্য সময় দিনে রাতে, সিঁড়ি বেয়ে উঠতে নামতে, বা রাস্তাঘাটে যখনই ধ্রুবর সামনাসামনি শ্রেয়সী পড়েছে, একটা অদ্ভুত আড়ষ্টতা এসে গ্রাস করেছে ওকে। মনে মনে অসংখ্যবার ভেবেছে, আচ্ছা, ধ্রুব কি আজকাল কখনোই প্রকৃতিস্থ থাকে না? মুখে সারাক্ষণের অশ্রাব্য গালিগালাজ ছাড়াও ভকভক করে বেরনো মদের গন্ধই যেন ধ্রুবর ট্রেডমার্ক। এই ছোট্ট কয়লাখনির শহরতলিতে ধ্রুবর মতো সবদিক দিয়ে গুণধর ছেলে খুঁজে পাওয়া ভার। বারতিনেক ড্রাগ সাপ্লাইয়ে ধরা পড়া থেকে, বড় মাফিয়াদের সাথে হাত মিলিয়ে রাতের অন্ধকারে কয়লা পাচার, মারামারিতে জড়িয়ে পড়া, মাত্র তেইশ-চব্বিশ বছর বয়সেই সব দিকেই হাত পাকিয়ে ফেলেছে ও। ওদের এই জবর দখল বাড়ির দু-একটা কাকা শাসন করতে গিয়ে উল্টে অপমানিত হয়ে এখন হাল ছেড়ে দিয়েছে। আর তাছাড়া, এই পোড়োবাড়িতে সবাই রাজা, কেউ কাউকে মানে না!
শ্রেয়সী আড়ষ্টভাবে বইগুলো হাতে নিতেই ধ্রুব সামান্য হেসে নীচে নেমে গেল। অথচ মাত্র দু-দিন আগে এই সিঁড়ি দিয়ে উঠতে উঠতে দুজনের মুখোমুখি দেখা হওয়ায় কি অপমানজনকই না একটা মন্তব্য ছুড়ে দিয়েছিলি ধ্রুব! নিজেদের ঘরে ফিরে অপমানে, দুঃখে চোখে হু হু করে জল এসে গিয়েছিল শ্রেয়সীর।
অথচ পাঁচ-ছ’বছর আগেও কিন্তু ছেলেটা এরকম ছিল না! শ্রেয়সী আর ও একই স্কুলে পড়ত, তারপর কলেজও লোকাল। তখন ভদ্র লাজুক একটা ছেলে ছিল। আর এখন এত নোংরা হয়ে গেছে? কিন্তু এই প্রতিদিনের নোংরামির কথা কাকেই বা বলবে আর কোথায়ই বা যাবে শ্রেয়সী! তাও বিনা পয়সায় মাথার ছাদটা জুটেছে, নাহলে বাবা সেই কোন ছোটবেলায় মারা যাওয়ার পর থেকে তো ওদের দুজনকেই পথে পথে ঘুরতে হত। ভরসা এখন মায়ের সেলাই আর ওর টুকটাক টিউশন। এসবের মাঝে আর নিজের আত্মসন্মানের কথা ভাবার অবকাশ কোথায়!
বইগুলো তুলে দিয়ে সিঁড়ি দিয়ে নীচে নেমে আনমনে হাঁটতে হাঁটতে ধ্রুবও একই কথা ভাবছিল। এটাই ভাবছিল যে, শ্রেয়সী বলে সাত নম্বর ঘরের মেয়েটা নিশ্চয়ই আজ অবাক হয়ে গেছে। এক মাইক্রোসেকেন্ডের জন্য ওর মনে হল, মেয়েটার মুখে একটা আলগা লাবণ্য আছে, কেমন মায়াময় ঢলঢলে মুখ, ঠিক ওর মায়ের মতো। পরক্ষণেই নিজের এমন ভাবনায় অবাক হয়ে গেল ধ্রুব। অবশ্য কাল রাত থেকেই একেক পর এক অবাক হওয়ার মতো ঘটনাই ঘটে চলেছে ওর জীবনে। একটু আগে ল্যাংড়া শন্টুর ফোন এল, কলোনির ঠেকে ভালো দিশি মাল এসেছে, তবু ধ্রুব গেল না। এমনকি, পঞ্চা এসে আট-দশবার সাধাসাধি করলেও রোজকার মতো ও আর আজ সাদা গুঁড়োগুলো প্যাকেটে ভরে দু-পয়সা কামাবার ধান্দায় পড়ি কি মরি করে ছুটল না। রাস্তায় পড়ে থাকা পেপসির একটা ক্যানকে লাথি মেরে দূরে সরিয়ে দিতে দিতে কোয়ার্টারের সামনের ধুলো মাখা বেঞ্চে বসে ধ্রুব ভাবল, ধুর শালা, কি কুক্ষণেই না ও কাল রাতে ট্যাংরায় গিয়েছিলো!
প্রপোজালটা দিয়েছিল অমিত, ওর গুটিকয়েক ভালো বন্ধু যে ক-জন আছে, তার মধ্যে একজন, যারা ওর এমন অধঃপতনেও ছোটবেলার বন্ধুত্বটাকে শেষ করে দেয়নি। অমিত মুম্বাইতে ভালো চাকরি করে, ছুটিতে এসেই ফোন লাগিয়েছিল ওকে, ”অনেকদিন দেখা করিনি তোর সাথে। জলদি মিট কর।”
দুজনের সুবিধামতো ঠিক হয়েছিল ট্যাংরার এক চিনে রেস্তোরাঁয় দেখা করা হবে। ধ্রুব ঠিক সময়মতো পৌঁছেও গিয়েছিলো সেখানে। ছোটবেলার বন্ধুত্বের টান এমনই, সেখানে স্ট্যাটাস, শিক্ষা বা অন্যকিছু খুব একটা ম্যাটার করে না, সেসব কিছু মনেও হয় না, শুধু ছোটবেলার সাদা কাগজের ওপর আঁচড় কাটা ঢলোঢলো পবিত্র ভালোবাসা মাখানো বন্ধুত্বটাই সেখানে বড় হয়ে দেখা দেয়। তবে ধ্রুব আগে থেকেই শর্ত দিয়ে গিয়েছিল, জ্ঞান-ট্যানের কারবার হলে ও নেই। এখন অনেক বন্ধুরাই তো দেখা হলেই ধ্রুবকে উপদেশ দেওয়ার ফ্রি ক্লাস খুলে বসে। সেই ধান্দায় যদি অমিত থাকে, তবে ধ্রুব যাবে না।
কিন্তু অমিত হেসে আশ্বস্ত করেছিল ফোনে, ”ধুর শালা, অ্যাদ্দিন বাদে দেখা করতে চাইছি, জ্ঞান কে দেবে? প্রেম করছি, তাই নিয়ে একটু চাপেও আছি, আয় না একটু হাল্কা হব।”
ঠিক ছিল অমিতই খাওয়াবে। চাকরিটা দুম করে পেয়ে মুম্বাই চলে যাওয়ায় সেই খাওয়াটা ডিউ ছিল। বেশ মনের সুখে পাঁচ-ছ’রকম আইটেম অর্ডার করে জমিয়ে বসেছিল দু-বন্ধু মিলে। চায়না টাউনের এই রেস্ট্যুরেন্টগুলো বেশ, কেমন নীলচে ধরনের আলো, আর হাল্কা মিউজিক, মনে হয় যেন কলকাতার মধ্যে আরেকটা কলকাতা।
ড্রাই চিলি চিকেনের একটা পিস ফর্কে করে মুখে চালান করে অমিত বলেছিল, ”তারপর, তুই এখন কি করছিস বল তো?”
ধ্রুব মন দিয়ে খেতে খেতে বলেছিল, ”কি আর করব! সাপ্লাইয়ের একটা বিজনেস করি আর কি!”
অমিত বলেছিল, ”তুই অঙ্কে অত ভালো ছিলি, বি এসসি টা পাশ করে দুম করে লেখাপড়ার লাইনটা ছেড়ে দিলি কেন বল তো? চাকরির পরীক্ষাগুলো দিতে পারতিস, নিদেনপক্ষে টিউশনি-টনি……!”
ধ্রুব ঠোঁট কামড়াল। অন্য সবার মতো অমিতও ধীরে ধীরে শর্তের খেলাপ করার দিকে এগোচ্ছে। নিজেকে প্রাণপণে সংবরণ করছিল ও। শালা অঙ্কে ভালো! অমিতরা কি বুঝবে! সোনার চামচ মুখে নিয়ে জন্মেছিল, বাপ পয়সা খরচা করে প্রাইভেটে ইঞ্জিনিয়ারিং পড়াল, এখন বড় বড় বুলি কপচাচ্ছে। আর শালা ও নিজে, কোন ছোটবেলা থেকে টিউশনি করে পড়াশুনো করেছে। অনেক কিছু মাথার ভেতরের রেকর্ড প্লেয়ারটায় কিলবিল করতে শুরু করেছিল। থার্ড ইয়ারের পর ঈশানীর বিচ্ছিরিভাবে ল্যাং মারা, ঈশানীর বড়লোক কয়লাখনির মালিক বাপের বদমায়েশি করে ধ্রুবর রমরম করে চলতে থাকা সাধের কোচিং সেন্টারটাকে তুলে দেওয়া, ধ্রুবর বাবার ছোট দোকানটার পেছনে লাগা, বাবাকে রাস্তায় অপমান, বাবার হার্ট অ্যাটাক আরো অনেক কিছু! আর শালা সেদিনের ঠিকমতো ইন্টিগ্রেশন ক্যালকুলাসও করতে না-পারা অমিত এখন ওকে জ্ঞান দিচ্ছে! কেন যে ও এল!
দারুণ সংযম করে মাথার দু-পাশের দপদপ করতে থাকা রগদুটোকে দমিয়ে রেখে ধ্রুব চার অক্ষরের একটা গালাগাল দিয়ে উত্তর দিয়েছিল, ”তুই এসব বললে আমি কিন্তু কাটব!”
অমিত সঙ্গে সঙ্গে কথা ঘুরিয়ে নিয়েছিল। ঝুঁকে পড়ে হেসে বলেছিল, ”আচ্ছা ছাড় এসব। এই ট্যাংরার রেস্ট্যুরেন্টগুলোয় আগে কখনো এসেছিস তুই?”
ধ্রুব দু-পাশে মাথা নেড়েছিল। কোকওভেন কলোনির হাতকাটা ডেভিডদা একবার অনেক টাকার লাভ হতে কি একটা রেস্ট্যুরেন্টে খাইয়েছিল, সে তো বাইপাসের ধারে। এদিকটায় ও আসেনি।
অমিত সোৎসাহে ওয়েটারকে ডেকেছিল, ”একটা জিনিস অর্ডার করি দাঁড়া, এখানকার এক্সক্ল্যুসিভ!”
মিনিট পাঁচেক বাদে একটা সুন্দর পটে করে ওয়েটার যে জিনিসটা নিয়ে এসেছিল, সেটা আর কিছুই না, দুটো মোটা সোটা একধরনের বাদামি রঙের শক্ত বিস্কুট।
ধ্রুব জিজ্ঞাসু ভঙ্গিতে তাকাতে অমিত বলেছিল, ”এটা হল ফরচুন কুকিজ। এখানকার চিনা রেস্ট্যুরেন্টগুলোয় পাওয়া যায়।” তারপর একটা বিস্কুট তুলে নিয়ে ধ্রুবর দিকে এগিয়ে দিয়েছিল, ”এটাকে দু-হাতে করে ভেঙে দু-ভাগ কর।”
ধ্রুব হাতে নিয়ে দু-হাতে বিস্কুটটার মাঝামাঝি চাপ দিতে ভেতর থেকে একটা শক্ত খয়েরি রঙের কাগজ উঁকি মারছিল। ততক্ষণে অমিত নিজেরটা খুলে ফেলেছে, ”চাইনিজ থিয়োরি অনুযায়ী এই কাগজটার মধ্যে তোর ভাগ্য সম্পর্কে কিছু একটা লেখা থাকে যেটা ফলবেই, বুঝলি! কি লেখা আছে ওটায় দ্যাখ।” বলতে বলতেই অমিত নিজেরটা ভেঙে ভাঁজ করা কাগজটা খুলল। খুলেই ওর চোখমুখ আনন্দে উদ্ভাসিত হয়ে উঠল। ধ্রুব উঁকি মেরে দেখল, শক্ত তুলোট কাগজটার মাঝ বরাবর ছোট ছোট ইংরেজি অক্ষরে লেখা আছে, ”যাকে ভালোবেসেছ, তাকে খুব শিগগিরই সারাজীবনের জন্য কাছে পাবে।”
অমিতের চোখমুখ আনন্দে জ্বলজ্বল করছিল, ”খুব চাপে আছি রে ভাই। থুরিয়া, মানে আমার গার্লফ্রেন্ড তামিল, ওর বাবা-মা মেনে নিচ্ছিল না প্রথমে। এখন ও অনেক করে বোঝাতে নিমরাজি হয়েছে। আমার এখান থেকে ফিরেই চেন্নাই যাওয়ার কথা। এখানে যখন লেখা আছে তখন সব ঠিকঠাকই হবে বল?”
ধ্রুব উপর-নীচে মাথা নেড়েছিল। যদিও ও এইসব কুসংস্কার এককালে উড়িয়ে দিত, আর ঈশানীর ব্যাপারটার পর থেকে কোন মেয়েকেই ও সহ্য করতে পারে না, তবু অমিতের হাবভাব দেখে ওর বিশ্বাস করতে ইচ্ছা হল এই ফরচুন কুকিকে।
অমিত বলল ”তোরটা খোল, দেখি কি লেখা আছে?”
বেঞ্চে বসে ভাবতে ভাবতে কোথায় হারিয়ে গিয়েছিল ধ্রুব, হুঁশ হল কেউ একটা কাঁধে হাত রাখতে। পেছন ফিরে দ্যাখে, মা। একটু ইতস্তত করে বলল, ”অনেক রাত হয়েছে। খাবি আয়।”
ধ্রুব চকিতের জন্য মায়ের মুখের দিকে তাকাল, একরাশ সংকোচ মেশানো কিন্তু কিন্তু অভিব্যক্তি। নিজের মনেই একটা চাপা দীর্ঘশ্বাস ফেলল ধ্রুব। কতদিন বাদে মা এইভাবে ওর গায়ে হাত রেখে খেতে ডাকল? বছরদুয়েক তো হবেই। ধ্রুব যখন ওর পারিপার্শ্বিক মানুষজনের কাছে ধীরে ধীরে একজন অপরিচিত খারাপ লোক হয়ে উঠতে শুরু করেছিল তখনই একের পর এক ঘটনায়, ধ্রুবর ব্যবহারে মা অনেক দূরে সরে গেছে। কথাই বলত না প্রায়। দিনের পর দিন মাতাল হয়ে বাড়ি ফিরে কম জুলুম করেছে ও।
তাই কাল রাতে ধ্রুব এসে যখন মায়ের জ্বরে গা পুড়ে যাচ্ছে দেখে মাথা টিপে দিতে গিয়েছিল, তখন ধ্রুবর মতোই মা নিজেও খুব চমকে গিয়েছিল।
মায়ের পিছন পিছন ঘরে ঢুকে চুপচাপ বারান্দায় দাঁড়িয়ে একটা সিগারেট ধরাল ধ্রুব। ও এতদিনের দুর্ব্যবহারের পর মাত্র একবার মা-র সাথে ভালো করে কথা বলেছে, তাতেই মা গলে গেল? আর মা যদি জানত যে ওর এই ভালো হয়ে যাওয়াটা খুব সাময়িক, তাহলে? ওর আবার কালকের কথা মনে পড়ে গেল। নিজের বিস্কুটের ভেতরের কাগজটা পড়ে ও কিছুক্ষণ স্তম্ভিত হয়ে বসেছিল। অমিতও উঠে এসে দেখে বিস্ময়ে হতবাক হয়ে গিয়েছিল। কাগজটার ভেতর খুদে খুদে ইংরেজি হরফে স্পষ্ট লেখা ছিল, ”তোমার হাতে আর ঠিক এক মাস আছে। সামনের মাসে এই দিনে এই সময়ে মর্গের ঠান্ডা ঘরে তুমি ঘুমিয়ে থাকবে। সব কাজ গুটিয়ে নিয়ে প্রস্তুত হও।”
পুড়তে পুড়তে ছোট হয়ে আসা সিগারেটের ছ্যাঁকা আঙুলে লাগতেই ধ্রুব চমকে উঠে ফেলে দিল। ও আর সত্যি এক মাস বাঁচবে? তারপর ওর এই শরীর, মন সব বিলীন হয়ে যাবে পরম ভূতে? কেন ও জানেনা, আর কিছুতেই গাঁজাখুরি ভাবতে ইচ্ছে করছিল না ব্যাপারটা। কাল সারারাত অনেক ভেবেছে ধ্রুব। অনেক দিন তো নিজের ভেতরের কষ্টটাকে কৃত্রিম নিষ্ঠুরতা দিয়ে ঢেকে রাখল, আর যখন এক সপ্তাহই বাঁচবে, আর কোনো রাগ চেপে, নির্মম হয়ে থাকার কোন মানেই হয় না। রেল কোয়ার্টারের লোফার, মাতাল, দু-নম্বরি ধ্রুবকে শেষ ক-টা দিন লোকে নাহয় একটু ভালোবাসুক!
পরের দিন শন্টুর ফোন আসতে ধ্রুব গেল না, তার পরের দিনও না, তার পরের দিনও না। এই শহরের উত্তরদিকে মিশনারিদের ছোট্ট একটা অনাথ আশ্রম আছে, তার সাথে স্কুল। আগে ধ্রুব সপ্তাহে একদিন করে গিয়ে বাচ্চাগুলোকে পড়িয়ে আসত নিজের ব্যস্ত পড়ানোর ফাঁকে। এই কয়েকদিনও তাই করবে বলে ঠিক করল। মা ওর এই আকস্মিক পরিবর্তনে খুব অবাক, ধ্রুব কতকাল বাদে এসে মায়ের কোলে মাথা দিয়ে শুয়ে থাকে আজকাল! কষ্টে, দুঃখে মায়ের মন মুচড়ে ওঠে, চোখ দিয়ে জল পড়ে অবিরাম। ছেলেটা তো আগে এমনই ছিল, কিছু মানুষের হিংসায়, অত্যাচারে আজ ওর এই দশা। পরম মমতায় মা হাত বুলিয়ে দেন ধ্রুবর মাথায়। ওদিকে ধ্রুব শুয়ে শুয়ে ভাবে, যে যতই ক্ষতি করুক ওর, এই ক-টা দিন আর কোনো ক্ষোভ রাখতে চায় না ও। রাতের আকাশের তারা দেখতে দেখতে ভাবছিল ধ্রুব, ঈশানীর প্রতি, ওর বাবার প্রতিও আর কোনো রাগ পুষে রাখবে না ও। ওর মতো একটা গরিব ছেলে, যে প্রাণপণ চেষ্টা করছিল নিজের পায়ে দাঁড়িয়ে ওদের ছোট্ট সংসারটাকে বাঁচাবার, তার এমন ক্ষতি করে কেন তারা সব শেষ করে দিল, সেই উত্তরও ও আর খুঁজবে না। দুঃখ নিয়ে মরার চেয়ে শান্তিতে মরা অনেক শান্তির।
দিনচারেক বাদে ও মিশনারি অনাথ আশ্রমটা থেকে পড়িয়ে বেরোচ্ছে, পেছন থেকে ওখানকার ফাদার ডাকলেন, ”ধ্রুব! একটু কথা আছে তোমার সাথে।”
বাড়ি এসে খেতে বসে ধ্রুব মনে মনে হেসে ফেলল। ফাদার ওর এই আকস্মিক পরিবর্তনে মায়ের মতোই খুশি। কত ছোট থেকে ওকে দেখেছেন। ভালো করে মাথায় কাঁধে হাত বুলিয়ে আজ বললেন ওদের স্কুলে একটা সাময়িক ভ্যাকেন্সি হয়েছে, ধ্রুব জয়েন করুক সেখানে। আপাতত কন্ট্রাকচুয়াল, পরে পারফরম্যান্স দেখে মেয়াদ বাড়ানো হবে। শুনে ধ্রুবর খুব মজা লাগছিল। মরে যাওয়ার আগে ভগবান ওর সব আক্ষেপ দূর করে দিতে চান নিশ্চয়ই, নাহলে যে চাকরিটার জন্য আগে ধ্রুব কত তদবির করেছিল, অথচ তখন একটাও ভ্যাকেন্সি না থাকায় ফাদার ইচ্ছে থাকলেও কিছু করতে পারেননি, সেটা আজ নিজে থেকেই চলে এল কি করে! ও-ও তাই মরে যাওয়ার আগে ভাল হয়েই মরতে চায়, আর একান্তই এই ভবিষ্যদবাণী না মিললে আবার ব্যাক টু আগের লাইফ।
ল্যাংড়া শন্টু আর ফোন করে না। পঞ্চাও অনেকবার ডাকাডাকি করে বিরক্ত হয়ে চলে গেছে। সবাইকে ও বলে দিয়েছে, ”সামনের মাসের সতেরো তারিখের পর।” ধ্রুব সকাল থেকে বিকেল অবধি ওই হোমের বাচ্চাদের সাথেই কাটায়। বাড়ি এসে মায়ের সাথে একটু গল্পগুজব, তারপর পাশের ঝুপড়ির দুটো বাচ্চা পড়তে আসে। বাচ্চাদের সাথে সময়টা বেশ ভালোই কেটে যায় ওর।
এর মাঝে বার চারেক সিঁড়ির মুখে শ্রেয়সীর সাথে ওর মুখোমুখি দেখা হয়েছে। ধ্রুব হেসে জায়গা করে দিয়েছে যাওয়ার। আজ শ্রেয়সীও চোখাচোখি হতে অল্প হাসল, বলল, ”ভালো আছেন?”
ধ্রুব স্কুলে যাচ্ছিল। এই ক-দিনের জন্য আর জয়েন করবে না ভেবেও শেষ পর্যন্ত করেই নিল। এই ক-টাদিন তো আনন্দে কাটবে। তারপর সব অভিনয়েরই ইতি। বলল, ”হ্যাঁ। ওই …… সেন্ট অ্যালয়সিয়াস হোমে পড়াই, সেখানেই যাচ্ছি।”
স্কুলে পৌঁছে ধ্রুবর মনে হল, শ্রেয়সী অনেক আগে ওকে ‘তুমি’ বলত, এখন ‘আপনি’ করে কথা বলল। দূরত্ব, আর কিছুই না। ও ভাবল, এই মেয়েটাও তো ওর মতো গরিব, কত স্ট্রাগল করে, দাঁতে দাঁত চেপে লড়াই করছে, কই, ওর মতো খারাপ হয়ে যায়নি তো! সমাজে দুর্বলের ওপর সবলের শোষণ চলবেই, তাই বলে নিজেকে নষ্ট করে দেওয়ার কোনো যুক্তি আছে কি?
অমিত মাঝে একবার ফোন করেছিল মুম্বাই থেকে, ”ভাই, ঠিক আছিস তো?”
ধ্রুব উত্তর দিয়েছিল, ”হ্যাঁ ওই আর কি! আর তো মাত্র এক সপ্তাহ!”
অমিত বলেছিল, ”ধুস, তুই এখনো ওসব ফালতু জিনিস মনে রেখেছিস? তুই না সায়েন্সের স্টুডেন্ট ছিলি?”
গাঁজাখুরির ব্যাপারটা ধ্রুবরও আগে বহুবার মনে হয়েছে, কিন্তু কেন জানিনা ওর অবচেতন মন বলছে এটা সত্যি হবেই। আর বিজ্ঞানের ব্যাখ্যার বাইরেও এখনো অনেক কিছু আছে পৃথিবীতে যেগুলোর এখনো কোনো ব্যাখ্যা নেই।
এক মাস পূর্ণ হবার দিন ও তাড়াতাড়ি স্কুল থেকে ফিরে এল। মা-কে জড়িয়ে ধরল কিছুক্ষণ, তারপর বাচাদুটোকে নিয়ে বাইরে গিয়ে খেয়ে এল। ফেরার সময় শ্রেয়সীর সাথে দেখা। সংসারের জোয়াল টানতে টানতে মেয়েটার চোখমুখ কোটরগত প্রায়। হাতে ঢাউস একটা ব্যাগ।
ধ্রুবর হঠাৎ মনে হল, সব মেয়েরাই ঈশানীর মতো, এটা ভাবাটা খুব বোকামো। কেউ কেউ শ্রেয়সীর মতোও হয় মনে হয়! ও কি বলবে বুঝতে না পেরে বাচ্চাদুটোকে দেখিয়ে বলল, ”এই এদের নিয়ে একটু খেতে গেছিলাম বাইরে।”
ধ্রুবর বলার ধরনে শ্রেয়সী হেসে ফেলল। তারপর ওর শার্টের দিকে আঙুল তুলে মৃদুস্বরে বলল, ”বুঝতে পেরেছি। আপ…তোমার জামায় চাউমিন লেগে আছে ধ্রুবদা। মুছে নাও।”
বাড়িতে এসে ধ্রুবর হঠাৎ কান্না পেয়ে গেল। আজ রাতটাই ওর জীবনে শেষ, অথচ শেষের ক-টা দিন ও এই বড়োলোকের পা-চাটা নিষ্ঠুর পৃথিবীটাকে বড় ভালোবেসে ফেলেছে। যখন পায়ের তলা থেকে একে একে মাটি সরে যাচ্ছিল আগে, কতবার তখন সুইসাইড করতে গেছিল, অথচ এখন খুব কান্না পাচ্ছে।
চুপচাপ খেয়ে উঠে ও শুয়ে পড়ল। ফরচুন কুকি অনুযায়ী কাল সকাল দশটায় ও মর্গে থাকবে। এটা ভাবতেই চোখের দু-পাশ থেকে দু-ফোঁটা জল গড়িয়ে পড়ল ওর।
পরদিন ওর বেশ দেরি করে ঘুম ভাঙল। উঠে ও বেশ অবাক হয়ে গেল। এখনও ও মারা যায়নি, দিব্যি বেঁচে আছে। তার মানে আর এক-দেড় ঘণ্টার মধ্যেই যা হওয়ার হয়ে যাবে। সাদা চোখে ধ্রুব বাইরের বারান্দায় গিয়ে বসে রইল।
সকাল গড়িয়ে দুপুর হল। দুপুর গড়িয়ে বিকেল। মা বারকয়েক ডেকে গেছে, ও খায়নি, ওঠেওনি। দূরে সন্ধ্যের শঙ্খধ্বনি বাজতে ও বুঝল ফরচুন কুকির ভবিষ্যদবাণী মিলবে না আর। কথাটা মনে হতেই ওর মাথা থেকে যেন একটা মস্ত ভার নেমে গেল। নাহ! আর ওকে এই ভালো সেজে থাকতে হবে না। আবার ও যা ইচ্ছে তাই করতে পারে। কাল সকাল হলেই ও পঞ্চার সাথে শন্টুর বাড়ির দিকে রওনা দেবে, কতদিন হয়ে গেল ওদিকের কোনো খবর পায়নি।
পরদিন সকালে ওর ঘুম ভাঙল দরজার খটখট শব্দে। ঘুমজড়ানো চোখে মা ঘুমোচ্ছে দেখে ও দরজা খুলে অবাক হয়ে গেল। শ্রেয়সী। এতদিনের এক বাড়ির বাসিন্দা হয়েও এই প্রথম শ্রেয়সী ওদের বাড়িতে এল। ধ্রুব অবাক হয়ে বলল, ”তুমি?”
শ্রেয়সী চাপা গলায় বলল, ”কাল আমার জন্মদিন ছিল। তাই পায়েস দিতে এলাম।” তারপর ওর চোখের দিকে তাকিয়ে মুখ নামিয়ে বলল, ”বলছিলাম, আ-আমি অঙ্কে খুব কাঁচা। তাই চাকরির পরীক্ষাগুলোয় ঠিক সুবিধে করতে পারছি না। তু-তুমি আমায় একটু দেখিয়ে দেবে? আমি তোমায় তাহলে ইংলিশ আর জিকে-টা দেখাতে পারি। তাহলে দুজনেরই সুবিধা হবে।”
ধ্রুব ওর বলার ভঙ্গিতে হেসে ফেলল। আজ সকাল থেকে তো ওর আর অভিনয় করার কথা নয়, ব্যাক টু আগের লাইফ হওয়ার কথা। তবে? আজেবাজে বলে মেয়েটাকে দূর করে দেবে?
কয়েক মাইক্রোসেকেন্ডের জন্য ধ্রুবর মনে হল, নাহ! এই অভিনয়টাই তো ভালো লাগছে। এই ভালো থাকার, ভালো হওয়ার অভিনয়টা করতে করতে ও যেন কেমন সত্যিই ভালো থাকতে শুরু করেছে। আর কে বলে ভগবান সুযোগ দেন না? এই তো ওর সামনে সুযোগ এসেছে, ভালো হওয়ার, মানুষ হওয়ার। আরো একবার সুযোগ এসেছে, সম্ভবত এই শেষ সুযোগ।
জীবনের এক গুরুত্বপূর্ণ সন্ধিক্ষণে দাঁড়িয়ে কয়েক মুহূর্ত দ্বিধা করল ধ্রুব, তারপর এগিয়ে গিয়ে শ্রেয়সীর হাতটা ধরে ও আলগা চাপ দিল, বলল, ”কাল আমারও জন্মদিন ছিল, অন্যরকম একটা জন্মদিন শ্রেয়সী। চল আমরা দুজনেই একসাথে নতুন করে বাঁচি।”
দশ মিনিট বাদে শ্রেয়সী নিজেদের ঘরে পৌঁছে আলতো করে চোখের জল মুছল, তারপর একটা ছোট্ট মেসেজ করল, ”থ্যাঙ্ক ইউ অমিতদা!”
**********
লম্বা সিঁড়ির করিডর বেয়ে সমস্ত বইখাতাগুলো এলোমেলো হয়ে ছড়িয়ে পড়তেই ধ্রুব সেগুলো উবু হয়ে কুড়োচ্ছিল। বাইরের সদ্য ঝড় ওঠা কালবৈশাখী হাওয়ায় কয়েকটা পাতা এদিক-ওদিক উড়ে যেতে ব্যগ্রভাবে সেগুলোকে টেনে এনে জড়ো করছিল ও এক মনে। আর সিঁড়ির একদম ওপর প্রান্তে তাকাবে না ভেবেও আড়চোখে শ্রেয়সী চাইছিল ধ্রুবর দিকে, কিছুটা অবিশ্বাস ভরা কৌতূহলে, আর কিছুটা ভয়ে। ধ্রুব হেল্প করছে! এটা আবার নতুন কোনো কায়দা নাকি?
প্রায় বছর পঞ্চাশের পুরনো কোনোরকম সারাই না হওয়া রেল কোয়ার্টার। বেশিরভাগ জায়গাতেই বিশাল বিশাল বট অশ্বত্থের ঝুরি থাবা বসিয়েছে ইতিউতি। মাস দুয়েক আগেই দোতলার পেছনদিকে একটা মস্ত চাঙর ভেঙে পড়েছিল, কেউ সেই সময় থাকলে একটা দুর্ঘটনা ঘটত। নামেই রেলের কোয়ার্টার, এবাড়িতে যে বারো-তেরোটা পরিবার বাস করে তাদের প্রায় তিন প্রজন্ম আগে কেউ হয়ত রেলে কাজ করত, তারপর জবর দখল করে নেওয়া বাড়ি, উঠবে তো কেউ না-ই, এমনকি সারাবেও না কেউ নিজের গরজে। সে ক্ষমতাও নেই যদিও।
ধ্রুব সামনে এসে বইখাতাগুলো বাড়িয়ে ধরল শ্রেয়সীর দিকে। অন্য সময় দিনে রাতে, সিঁড়ি বেয়ে উঠতে নামতে, বা রাস্তাঘাটে যখনই ধ্রুবর সামনাসামনি শ্রেয়সী পড়েছে, একটা অদ্ভুত আড়ষ্টতা এসে গ্রাস করেছে ওকে। মনে মনে অসংখ্যবার ভেবেছে, আচ্ছা, ধ্রুব কি আজকাল কখনোই প্রকৃতিস্থ থাকে না? মুখে সারাক্ষণের অশ্রাব্য গালিগালাজ ছাড়াও ভকভক করে বেরনো মদের গন্ধই যেন ধ্রুবর ট্রেডমার্ক। এই ছোট্ট কয়লাখনির শহরতলিতে ধ্রুবর মতো সবদিক দিয়ে গুণধর ছেলে খুঁজে পাওয়া ভার। বারতিনেক ড্রাগ সাপ্লাইয়ে ধরা পড়া থেকে, বড় মাফিয়াদের সাথে হাত মিলিয়ে রাতের অন্ধকারে কয়লা পাচার, মারামারিতে জড়িয়ে পড়া, মাত্র তেইশ-চব্বিশ বছর বয়সেই সব দিকেই হাত পাকিয়ে ফেলেছে ও। ওদের এই জবর দখল বাড়ির দু-একটা কাকা শাসন করতে গিয়ে উল্টে অপমানিত হয়ে এখন হাল ছেড়ে দিয়েছে। আর তাছাড়া, এই পোড়োবাড়িতে সবাই রাজা, কেউ কাউকে মানে না!
শ্রেয়সী আড়ষ্টভাবে বইগুলো হাতে নিতেই ধ্রুব সামান্য হেসে নীচে নেমে গেল। অথচ মাত্র দু-দিন আগে এই সিঁড়ি দিয়ে উঠতে উঠতে দুজনের মুখোমুখি দেখা হওয়ায় কি অপমানজনকই না একটা মন্তব্য ছুড়ে দিয়েছিলি ধ্রুব! নিজেদের ঘরে ফিরে অপমানে, দুঃখে চোখে হু হু করে জল এসে গিয়েছিল শ্রেয়সীর।
অথচ পাঁচ-ছ’বছর আগেও কিন্তু ছেলেটা এরকম ছিল না! শ্রেয়সী আর ও একই স্কুলে পড়ত, তারপর কলেজও লোকাল। তখন ভদ্র লাজুক একটা ছেলে ছিল। আর এখন এত নোংরা হয়ে গেছে? কিন্তু এই প্রতিদিনের নোংরামির কথা কাকেই বা বলবে আর কোথায়ই বা যাবে শ্রেয়সী! তাও বিনা পয়সায় মাথার ছাদটা জুটেছে, নাহলে বাবা সেই কোন ছোটবেলায় মারা যাওয়ার পর থেকে তো ওদের দুজনকেই পথে পথে ঘুরতে হত। ভরসা এখন মায়ের সেলাই আর ওর টুকটাক টিউশন। এসবের মাঝে আর নিজের আত্মসন্মানের কথা ভাবার অবকাশ কোথায়!
বইগুলো তুলে দিয়ে সিঁড়ি দিয়ে নীচে নেমে আনমনে হাঁটতে হাঁটতে ধ্রুবও একই কথা ভাবছিল। এটাই ভাবছিল যে, শ্রেয়সী বলে সাত নম্বর ঘরের মেয়েটা নিশ্চয়ই আজ অবাক হয়ে গেছে। এক মাইক্রোসেকেন্ডের জন্য ওর মনে হল, মেয়েটার মুখে একটা আলগা লাবণ্য আছে, কেমন মায়াময় ঢলঢলে মুখ, ঠিক ওর মায়ের মতো। পরক্ষণেই নিজের এমন ভাবনায় অবাক হয়ে গেল ধ্রুব। অবশ্য কাল রাত থেকেই একেক পর এক অবাক হওয়ার মতো ঘটনাই ঘটে চলেছে ওর জীবনে। একটু আগে ল্যাংড়া শন্টুর ফোন এল, কলোনির ঠেকে ভালো দিশি মাল এসেছে, তবু ধ্রুব গেল না। এমনকি, পঞ্চা এসে আট-দশবার সাধাসাধি করলেও রোজকার মতো ও আর আজ সাদা গুঁড়োগুলো প্যাকেটে ভরে দু-পয়সা কামাবার ধান্দায় পড়ি কি মরি করে ছুটল না। রাস্তায় পড়ে থাকা পেপসির একটা ক্যানকে লাথি মেরে দূরে সরিয়ে দিতে দিতে কোয়ার্টারের সামনের ধুলো মাখা বেঞ্চে বসে ধ্রুব ভাবল, ধুর শালা, কি কুক্ষণেই না ও কাল রাতে ট্যাংরায় গিয়েছিলো!
প্রপোজালটা দিয়েছিল অমিত, ওর গুটিকয়েক ভালো বন্ধু যে ক-জন আছে, তার মধ্যে একজন, যারা ওর এমন অধঃপতনেও ছোটবেলার বন্ধুত্বটাকে শেষ করে দেয়নি। অমিত মুম্বাইতে ভালো চাকরি করে, ছুটিতে এসেই ফোন লাগিয়েছিল ওকে, ”অনেকদিন দেখা করিনি তোর সাথে। জলদি মিট কর।”
দুজনের সুবিধামতো ঠিক হয়েছিল ট্যাংরার এক চিনে রেস্তোরাঁয় দেখা করা হবে। ধ্রুব ঠিক সময়মতো পৌঁছেও গিয়েছিলো সেখানে। ছোটবেলার বন্ধুত্বের টান এমনই, সেখানে স্ট্যাটাস, শিক্ষা বা অন্যকিছু খুব একটা ম্যাটার করে না, সেসব কিছু মনেও হয় না, শুধু ছোটবেলার সাদা কাগজের ওপর আঁচড় কাটা ঢলোঢলো পবিত্র ভালোবাসা মাখানো বন্ধুত্বটাই সেখানে বড় হয়ে দেখা দেয়। তবে ধ্রুব আগে থেকেই শর্ত দিয়ে গিয়েছিল, জ্ঞান-ট্যানের কারবার হলে ও নেই। এখন অনেক বন্ধুরাই তো দেখা হলেই ধ্রুবকে উপদেশ দেওয়ার ফ্রি ক্লাস খুলে বসে। সেই ধান্দায় যদি অমিত থাকে, তবে ধ্রুব যাবে না।
কিন্তু অমিত হেসে আশ্বস্ত করেছিল ফোনে, ”ধুর শালা, অ্যাদ্দিন বাদে দেখা করতে চাইছি, জ্ঞান কে দেবে? প্রেম করছি, তাই নিয়ে একটু চাপেও আছি, আয় না একটু হাল্কা হব।”
ঠিক ছিল অমিতই খাওয়াবে। চাকরিটা দুম করে পেয়ে মুম্বাই চলে যাওয়ায় সেই খাওয়াটা ডিউ ছিল। বেশ মনের সুখে পাঁচ-ছ’রকম আইটেম অর্ডার করে জমিয়ে বসেছিল দু-বন্ধু মিলে। চায়না টাউনের এই রেস্ট্যুরেন্টগুলো বেশ, কেমন নীলচে ধরনের আলো, আর হাল্কা মিউজিক, মনে হয় যেন কলকাতার মধ্যে আরেকটা কলকাতা।
ড্রাই চিলি চিকেনের একটা পিস ফর্কে করে মুখে চালান করে অমিত বলেছিল, ”তারপর, তুই এখন কি করছিস বল তো?”
ধ্রুব মন দিয়ে খেতে খেতে বলেছিল, ”কি আর করব! সাপ্লাইয়ের একটা বিজনেস করি আর কি!”
অমিত বলেছিল, ”তুই অঙ্কে অত ভালো ছিলি, বি এসসি টা পাশ করে দুম করে লেখাপড়ার লাইনটা ছেড়ে দিলি কেন বল তো? চাকরির পরীক্ষাগুলো দিতে পারতিস, নিদেনপক্ষে টিউশনি-টনি……!”
ধ্রুব ঠোঁট কামড়াল। অন্য সবার মতো অমিতও ধীরে ধীরে শর্তের খেলাপ করার দিকে এগোচ্ছে। নিজেকে প্রাণপণে সংবরণ করছিল ও। শালা অঙ্কে ভালো! অমিতরা কি বুঝবে! সোনার চামচ মুখে নিয়ে জন্মেছিল, বাপ পয়সা খরচা করে প্রাইভেটে ইঞ্জিনিয়ারিং পড়াল, এখন বড় বড় বুলি কপচাচ্ছে। আর শালা ও নিজে, কোন ছোটবেলা থেকে টিউশনি করে পড়াশুনো করেছে। অনেক কিছু মাথার ভেতরের রেকর্ড প্লেয়ারটায় কিলবিল করতে শুরু করেছিল। থার্ড ইয়ারের পর ঈশানীর বিচ্ছিরিভাবে ল্যাং মারা, ঈশানীর বড়লোক কয়লাখনির মালিক বাপের বদমায়েশি করে ধ্রুবর রমরম করে চলতে থাকা সাধের কোচিং সেন্টারটাকে তুলে দেওয়া, ধ্রুবর বাবার ছোট দোকানটার পেছনে লাগা, বাবাকে রাস্তায় অপমান, বাবার হার্ট অ্যাটাক আরো অনেক কিছু! আর শালা সেদিনের ঠিকমতো ইন্টিগ্রেশন ক্যালকুলাসও করতে না-পারা অমিত এখন ওকে জ্ঞান দিচ্ছে! কেন যে ও এল!
দারুণ সংযম করে মাথার দু-পাশের দপদপ করতে থাকা রগদুটোকে দমিয়ে রেখে ধ্রুব চার অক্ষরের একটা গালাগাল দিয়ে উত্তর দিয়েছিল, ”তুই এসব বললে আমি কিন্তু কাটব!”
অমিত সঙ্গে সঙ্গে কথা ঘুরিয়ে নিয়েছিল। ঝুঁকে পড়ে হেসে বলেছিল, ”আচ্ছা ছাড় এসব। এই ট্যাংরার রেস্ট্যুরেন্টগুলোয় আগে কখনো এসেছিস তুই?”
ধ্রুব দু-পাশে মাথা নেড়েছিল। কোকওভেন কলোনির হাতকাটা ডেভিডদা একবার অনেক টাকার লাভ হতে কি একটা রেস্ট্যুরেন্টে খাইয়েছিল, সে তো বাইপাসের ধারে। এদিকটায় ও আসেনি।
অমিত সোৎসাহে ওয়েটারকে ডেকেছিল, ”একটা জিনিস অর্ডার করি দাঁড়া, এখানকার এক্সক্ল্যুসিভ!”
মিনিট পাঁচেক বাদে একটা সুন্দর পটে করে ওয়েটার যে জিনিসটা নিয়ে এসেছিল, সেটা আর কিছুই না, দুটো মোটা সোটা একধরনের বাদামি রঙের শক্ত বিস্কুট।
ধ্রুব জিজ্ঞাসু ভঙ্গিতে তাকাতে অমিত বলেছিল, ”এটা হল ফরচুন কুকিজ। এখানকার চিনা রেস্ট্যুরেন্টগুলোয় পাওয়া যায়।” তারপর একটা বিস্কুট তুলে নিয়ে ধ্রুবর দিকে এগিয়ে দিয়েছিল, ”এটাকে দু-হাতে করে ভেঙে দু-ভাগ কর।”
ধ্রুব হাতে নিয়ে দু-হাতে বিস্কুটটার মাঝামাঝি চাপ দিতে ভেতর থেকে একটা শক্ত খয়েরি রঙের কাগজ উঁকি মারছিল। ততক্ষণে অমিত নিজেরটা খুলে ফেলেছে, ”চাইনিজ থিয়োরি অনুযায়ী এই কাগজটার মধ্যে তোর ভাগ্য সম্পর্কে কিছু একটা লেখা থাকে যেটা ফলবেই, বুঝলি! কি লেখা আছে ওটায় দ্যাখ।” বলতে বলতেই অমিত নিজেরটা ভেঙে ভাঁজ করা কাগজটা খুলল। খুলেই ওর চোখমুখ আনন্দে উদ্ভাসিত হয়ে উঠল। ধ্রুব উঁকি মেরে দেখল, শক্ত তুলোট কাগজটার মাঝ বরাবর ছোট ছোট ইংরেজি অক্ষরে লেখা আছে, ”যাকে ভালোবেসেছ, তাকে খুব শিগগিরই সারাজীবনের জন্য কাছে পাবে।”
অমিতের চোখমুখ আনন্দে জ্বলজ্বল করছিল, ”খুব চাপে আছি রে ভাই। থুরিয়া, মানে আমার গার্লফ্রেন্ড তামিল, ওর বাবা-মা মেনে নিচ্ছিল না প্রথমে। এখন ও অনেক করে বোঝাতে নিমরাজি হয়েছে। আমার এখান থেকে ফিরেই চেন্নাই যাওয়ার কথা। এখানে যখন লেখা আছে তখন সব ঠিকঠাকই হবে বল?”
ধ্রুব উপর-নীচে মাথা নেড়েছিল। যদিও ও এইসব কুসংস্কার এককালে উড়িয়ে দিত, আর ঈশানীর ব্যাপারটার পর থেকে কোন মেয়েকেই ও সহ্য করতে পারে না, তবু অমিতের হাবভাব দেখে ওর বিশ্বাস করতে ইচ্ছা হল এই ফরচুন কুকিকে।
অমিত বলল ”তোরটা খোল, দেখি কি লেখা আছে?”
বেঞ্চে বসে ভাবতে ভাবতে কোথায় হারিয়ে গিয়েছিল ধ্রুব, হুঁশ হল কেউ একটা কাঁধে হাত রাখতে। পেছন ফিরে দ্যাখে, মা। একটু ইতস্তত করে বলল, ”অনেক রাত হয়েছে। খাবি আয়।”
ধ্রুব চকিতের জন্য মায়ের মুখের দিকে তাকাল, একরাশ সংকোচ মেশানো কিন্তু কিন্তু অভিব্যক্তি। নিজের মনেই একটা চাপা দীর্ঘশ্বাস ফেলল ধ্রুব। কতদিন বাদে মা এইভাবে ওর গায়ে হাত রেখে খেতে ডাকল? বছরদুয়েক তো হবেই। ধ্রুব যখন ওর পারিপার্শ্বিক মানুষজনের কাছে ধীরে ধীরে একজন অপরিচিত খারাপ লোক হয়ে উঠতে শুরু করেছিল তখনই একের পর এক ঘটনায়, ধ্রুবর ব্যবহারে মা অনেক দূরে সরে গেছে। কথাই বলত না প্রায়। দিনের পর দিন মাতাল হয়ে বাড়ি ফিরে কম জুলুম করেছে ও।
তাই কাল রাতে ধ্রুব এসে যখন মায়ের জ্বরে গা পুড়ে যাচ্ছে দেখে মাথা টিপে দিতে গিয়েছিল, তখন ধ্রুবর মতোই মা নিজেও খুব চমকে গিয়েছিল।
মায়ের পিছন পিছন ঘরে ঢুকে চুপচাপ বারান্দায় দাঁড়িয়ে একটা সিগারেট ধরাল ধ্রুব। ও এতদিনের দুর্ব্যবহারের পর মাত্র একবার মা-র সাথে ভালো করে কথা বলেছে, তাতেই মা গলে গেল? আর মা যদি জানত যে ওর এই ভালো হয়ে যাওয়াটা খুব সাময়িক, তাহলে? ওর আবার কালকের কথা মনে পড়ে গেল। নিজের বিস্কুটের ভেতরের কাগজটা পড়ে ও কিছুক্ষণ স্তম্ভিত হয়ে বসেছিল। অমিতও উঠে এসে দেখে বিস্ময়ে হতবাক হয়ে গিয়েছিল। কাগজটার ভেতর খুদে খুদে ইংরেজি হরফে স্পষ্ট লেখা ছিল, ”তোমার হাতে আর ঠিক এক মাস আছে। সামনের মাসে এই দিনে এই সময়ে মর্গের ঠান্ডা ঘরে তুমি ঘুমিয়ে থাকবে। সব কাজ গুটিয়ে নিয়ে প্রস্তুত হও।”
পুড়তে পুড়তে ছোট হয়ে আসা সিগারেটের ছ্যাঁকা আঙুলে লাগতেই ধ্রুব চমকে উঠে ফেলে দিল। ও আর সত্যি এক মাস বাঁচবে? তারপর ওর এই শরীর, মন সব বিলীন হয়ে যাবে পরম ভূতে? কেন ও জানেনা, আর কিছুতেই গাঁজাখুরি ভাবতে ইচ্ছে করছিল না ব্যাপারটা। কাল সারারাত অনেক ভেবেছে ধ্রুব। অনেক দিন তো নিজের ভেতরের কষ্টটাকে কৃত্রিম নিষ্ঠুরতা দিয়ে ঢেকে রাখল, আর যখন এক সপ্তাহই বাঁচবে, আর কোনো রাগ চেপে, নির্মম হয়ে থাকার কোন মানেই হয় না। রেল কোয়ার্টারের লোফার, মাতাল, দু-নম্বরি ধ্রুবকে শেষ ক-টা দিন লোকে নাহয় একটু ভালোবাসুক!
পরের দিন শন্টুর ফোন আসতে ধ্রুব গেল না, তার পরের দিনও না, তার পরের দিনও না। এই শহরের উত্তরদিকে মিশনারিদের ছোট্ট একটা অনাথ আশ্রম আছে, তার সাথে স্কুল। আগে ধ্রুব সপ্তাহে একদিন করে গিয়ে বাচ্চাগুলোকে পড়িয়ে আসত নিজের ব্যস্ত পড়ানোর ফাঁকে। এই কয়েকদিনও তাই করবে বলে ঠিক করল। মা ওর এই আকস্মিক পরিবর্তনে খুব অবাক, ধ্রুব কতকাল বাদে এসে মায়ের কোলে মাথা দিয়ে শুয়ে থাকে আজকাল! কষ্টে, দুঃখে মায়ের মন মুচড়ে ওঠে, চোখ দিয়ে জল পড়ে অবিরাম। ছেলেটা তো আগে এমনই ছিল, কিছু মানুষের হিংসায়, অত্যাচারে আজ ওর এই দশা। পরম মমতায় মা হাত বুলিয়ে দেন ধ্রুবর মাথায়। ওদিকে ধ্রুব শুয়ে শুয়ে ভাবে, যে যতই ক্ষতি করুক ওর, এই ক-টা দিন আর কোনো ক্ষোভ রাখতে চায় না ও। রাতের আকাশের তারা দেখতে দেখতে ভাবছিল ধ্রুব, ঈশানীর প্রতি, ওর বাবার প্রতিও আর কোনো রাগ পুষে রাখবে না ও। ওর মতো একটা গরিব ছেলে, যে প্রাণপণ চেষ্টা করছিল নিজের পায়ে দাঁড়িয়ে ওদের ছোট্ট সংসারটাকে বাঁচাবার, তার এমন ক্ষতি করে কেন তারা সব শেষ করে দিল, সেই উত্তরও ও আর খুঁজবে না। দুঃখ নিয়ে মরার চেয়ে শান্তিতে মরা অনেক শান্তির।
দিনচারেক বাদে ও মিশনারি অনাথ আশ্রমটা থেকে পড়িয়ে বেরোচ্ছে, পেছন থেকে ওখানকার ফাদার ডাকলেন, ”ধ্রুব! একটু কথা আছে তোমার সাথে।”
বাড়ি এসে খেতে বসে ধ্রুব মনে মনে হেসে ফেলল। ফাদার ওর এই আকস্মিক পরিবর্তনে মায়ের মতোই খুশি। কত ছোট থেকে ওকে দেখেছেন। ভালো করে মাথায় কাঁধে হাত বুলিয়ে আজ বললেন ওদের স্কুলে একটা সাময়িক ভ্যাকেন্সি হয়েছে, ধ্রুব জয়েন করুক সেখানে। আপাতত কন্ট্রাকচুয়াল, পরে পারফরম্যান্স দেখে মেয়াদ বাড়ানো হবে। শুনে ধ্রুবর খুব মজা লাগছিল। মরে যাওয়ার আগে ভগবান ওর সব আক্ষেপ দূর করে দিতে চান নিশ্চয়ই, নাহলে যে চাকরিটার জন্য আগে ধ্রুব কত তদবির করেছিল, অথচ তখন একটাও ভ্যাকেন্সি না থাকায় ফাদার ইচ্ছে থাকলেও কিছু করতে পারেননি, সেটা আজ নিজে থেকেই চলে এল কি করে! ও-ও তাই মরে যাওয়ার আগে ভাল হয়েই মরতে চায়, আর একান্তই এই ভবিষ্যদবাণী না মিললে আবার ব্যাক টু আগের লাইফ।
ল্যাংড়া শন্টু আর ফোন করে না। পঞ্চাও অনেকবার ডাকাডাকি করে বিরক্ত হয়ে চলে গেছে। সবাইকে ও বলে দিয়েছে, ”সামনের মাসের সতেরো তারিখের পর।” ধ্রুব সকাল থেকে বিকেল অবধি ওই হোমের বাচ্চাদের সাথেই কাটায়। বাড়ি এসে মায়ের সাথে একটু গল্পগুজব, তারপর পাশের ঝুপড়ির দুটো বাচ্চা পড়তে আসে। বাচ্চাদের সাথে সময়টা বেশ ভালোই কেটে যায় ওর।
এর মাঝে বার চারেক সিঁড়ির মুখে শ্রেয়সীর সাথে ওর মুখোমুখি দেখা হয়েছে। ধ্রুব হেসে জায়গা করে দিয়েছে যাওয়ার। আজ শ্রেয়সীও চোখাচোখি হতে অল্প হাসল, বলল, ”ভালো আছেন?”
ধ্রুব স্কুলে যাচ্ছিল। এই ক-দিনের জন্য আর জয়েন করবে না ভেবেও শেষ পর্যন্ত করেই নিল। এই ক-টাদিন তো আনন্দে কাটবে। তারপর সব অভিনয়েরই ইতি। বলল, ”হ্যাঁ। ওই …… সেন্ট অ্যালয়সিয়াস হোমে পড়াই, সেখানেই যাচ্ছি।”
স্কুলে পৌঁছে ধ্রুবর মনে হল, শ্রেয়সী অনেক আগে ওকে ‘তুমি’ বলত, এখন ‘আপনি’ করে কথা বলল। দূরত্ব, আর কিছুই না। ও ভাবল, এই মেয়েটাও তো ওর মতো গরিব, কত স্ট্রাগল করে, দাঁতে দাঁত চেপে লড়াই করছে, কই, ওর মতো খারাপ হয়ে যায়নি তো! সমাজে দুর্বলের ওপর সবলের শোষণ চলবেই, তাই বলে নিজেকে নষ্ট করে দেওয়ার কোনো যুক্তি আছে কি?
অমিত মাঝে একবার ফোন করেছিল মুম্বাই থেকে, ”ভাই, ঠিক আছিস তো?”
ধ্রুব উত্তর দিয়েছিল, ”হ্যাঁ ওই আর কি! আর তো মাত্র এক সপ্তাহ!”
অমিত বলেছিল, ”ধুস, তুই এখনো ওসব ফালতু জিনিস মনে রেখেছিস? তুই না সায়েন্সের স্টুডেন্ট ছিলি?”
গাঁজাখুরির ব্যাপারটা ধ্রুবরও আগে বহুবার মনে হয়েছে, কিন্তু কেন জানিনা ওর অবচেতন মন বলছে এটা সত্যি হবেই। আর বিজ্ঞানের ব্যাখ্যার বাইরেও এখনো অনেক কিছু আছে পৃথিবীতে যেগুলোর এখনো কোনো ব্যাখ্যা নেই।
এক মাস পূর্ণ হবার দিন ও তাড়াতাড়ি স্কুল থেকে ফিরে এল। মা-কে জড়িয়ে ধরল কিছুক্ষণ, তারপর বাচাদুটোকে নিয়ে বাইরে গিয়ে খেয়ে এল। ফেরার সময় শ্রেয়সীর সাথে দেখা। সংসারের জোয়াল টানতে টানতে মেয়েটার চোখমুখ কোটরগত প্রায়। হাতে ঢাউস একটা ব্যাগ।
ধ্রুবর হঠাৎ মনে হল, সব মেয়েরাই ঈশানীর মতো, এটা ভাবাটা খুব বোকামো। কেউ কেউ শ্রেয়সীর মতোও হয় মনে হয়! ও কি বলবে বুঝতে না পেরে বাচ্চাদুটোকে দেখিয়ে বলল, ”এই এদের নিয়ে একটু খেতে গেছিলাম বাইরে।”
ধ্রুবর বলার ধরনে শ্রেয়সী হেসে ফেলল। তারপর ওর শার্টের দিকে আঙুল তুলে মৃদুস্বরে বলল, ”বুঝতে পেরেছি। আপ…তোমার জামায় চাউমিন লেগে আছে ধ্রুবদা। মুছে নাও।”
বাড়িতে এসে ধ্রুবর হঠাৎ কান্না পেয়ে গেল। আজ রাতটাই ওর জীবনে শেষ, অথচ শেষের ক-টা দিন ও এই বড়োলোকের পা-চাটা নিষ্ঠুর পৃথিবীটাকে বড় ভালোবেসে ফেলেছে। যখন পায়ের তলা থেকে একে একে মাটি সরে যাচ্ছিল আগে, কতবার তখন সুইসাইড করতে গেছিল, অথচ এখন খুব কান্না পাচ্ছে।
চুপচাপ খেয়ে উঠে ও শুয়ে পড়ল। ফরচুন কুকি অনুযায়ী কাল সকাল দশটায় ও মর্গে থাকবে। এটা ভাবতেই চোখের দু-পাশ থেকে দু-ফোঁটা জল গড়িয়ে পড়ল ওর।
পরদিন ওর বেশ দেরি করে ঘুম ভাঙল। উঠে ও বেশ অবাক হয়ে গেল। এখনও ও মারা যায়নি, দিব্যি বেঁচে আছে। তার মানে আর এক-দেড় ঘণ্টার মধ্যেই যা হওয়ার হয়ে যাবে। সাদা চোখে ধ্রুব বাইরের বারান্দায় গিয়ে বসে রইল।
সকাল গড়িয়ে দুপুর হল। দুপুর গড়িয়ে বিকেল। মা বারকয়েক ডেকে গেছে, ও খায়নি, ওঠেওনি। দূরে সন্ধ্যের শঙ্খধ্বনি বাজতে ও বুঝল ফরচুন কুকির ভবিষ্যদবাণী মিলবে না আর। কথাটা মনে হতেই ওর মাথা থেকে যেন একটা মস্ত ভার নেমে গেল। নাহ! আর ওকে এই ভালো সেজে থাকতে হবে না। আবার ও যা ইচ্ছে তাই করতে পারে। কাল সকাল হলেই ও পঞ্চার সাথে শন্টুর বাড়ির দিকে রওনা দেবে, কতদিন হয়ে গেল ওদিকের কোনো খবর পায়নি।
পরদিন সকালে ওর ঘুম ভাঙল দরজার খটখট শব্দে। ঘুমজড়ানো চোখে মা ঘুমোচ্ছে দেখে ও দরজা খুলে অবাক হয়ে গেল। শ্রেয়সী। এতদিনের এক বাড়ির বাসিন্দা হয়েও এই প্রথম শ্রেয়সী ওদের বাড়িতে এল। ধ্রুব অবাক হয়ে বলল, ”তুমি?”
শ্রেয়সী চাপা গলায় বলল, ”কাল আমার জন্মদিন ছিল। তাই পায়েস দিতে এলাম।” তারপর ওর চোখের দিকে তাকিয়ে মুখ নামিয়ে বলল, ”বলছিলাম, আ-আমি অঙ্কে খুব কাঁচা। তাই চাকরির পরীক্ষাগুলোয় ঠিক সুবিধে করতে পারছি না। তু-তুমি আমায় একটু দেখিয়ে দেবে? আমি তোমায় তাহলে ইংলিশ আর জিকে-টা দেখাতে পারি। তাহলে দুজনেরই সুবিধা হবে।”
ধ্রুব ওর বলার ভঙ্গিতে হেসে ফেলল। আজ সকাল থেকে তো ওর আর অভিনয় করার কথা নয়, ব্যাক টু আগের লাইফ হওয়ার কথা। তবে? আজেবাজে বলে মেয়েটাকে দূর করে দেবে?
কয়েক মাইক্রোসেকেন্ডের জন্য ধ্রুবর মনে হল, নাহ! এই অভিনয়টাই তো ভালো লাগছে। এই ভালো থাকার, ভালো হওয়ার অভিনয়টা করতে করতে ও যেন কেমন সত্যিই ভালো থাকতে শুরু করেছে। আর কে বলে ভগবান সুযোগ দেন না? এই তো ওর সামনে সুযোগ এসেছে, ভালো হওয়ার, মানুষ হওয়ার। আরো একবার সুযোগ এসেছে, সম্ভবত এই শেষ সুযোগ।
জীবনের এক গুরুত্বপূর্ণ সন্ধিক্ষণে দাঁড়িয়ে কয়েক মুহূর্ত দ্বিধা করল ধ্রুব, তারপর এগিয়ে গিয়ে শ্রেয়সীর হাতটা ধরে ও আলগা চাপ দিল, বলল, ”কাল আমারও জন্মদিন ছিল, অন্যরকম একটা জন্মদিন শ্রেয়সী। চল আমরা দুজনেই একসাথে নতুন করে বাঁচি।”
দশ মিনিট বাদে শ্রেয়সী নিজেদের ঘরে পৌঁছে আলতো করে চোখের জল মুছল, তারপর একটা ছোট্ট মেসেজ করল, ”থ্যাঙ্ক ইউ অমিতদা!”
**********
প্রতিমা চুপটি করে খাটের কোণ ধরে দাঁড়িয়েছিলেন। এই খাট, এই আলমারি, ওই আলনার তাকে রাখা দৈনন্দিন রান্নার নুন-হলুদ লেগে থাকা শাড়ির গন্ধ প্রতিটা জিনিষই গত কয়েক দশক ধরে তাঁর কাছে বড় আপন, কাছের। অন্যদিন হলে এতক্ষণে খাটের ওপর পা ছড়িয়ে বসে আজকের আনন্দবাজারটা উল্টোতে শুরু করতেন, সারাটাদিনের কাজের শেষে এইটুকু সময় তাঁর একমাত্র নিজের, এতগুলো বছরে এর ভাগ প্রতিমা কাউকে দেননি। এমনকি প্রথম প্রথম যখন ছেলেমেয়েগুলো অ্যাত্তটুকুন, তখনো বরের জিম্মাতেই এইসময়টা রাখতেন ওদের। কিন্তু আজকের ব্যাপারটা আলাদা। নিজের এত চেনা খাটের পাশে দাঁড়িয়েও কেমন একটা লজ্জা, সংকোচ এসে গ্রাস করছিল তাঁকে।
প্রতিমা চশমাটা উঁচু করে ধরে ঘড়ির দিকে তাকালেন, সাড়ে দশটা বাজে, কিন্তু এখনো মানুষটার পাত্তা নেই। একঝলক পরনের বেনারসিটার দিকে তাকালেন, হাসিও পেল, আবার মনটা কেমন যেন ভিজেও গেল। এই একটা জিনিসই যা বাড়ি থেকে নিয়ে বেরিয়েছিলেন প্রতিমা, তাও অন্য কিছুর লোভে নয়, স্রেফ মায়ের স্মৃতিটা সঙ্গে রাখবেন বলে। এত বছর হয়ে গেল, কিছু জায়গায় জরি অল্প ছিঁড়ে পিঁজে গেলেও মোটের ওপর অটুট রয়েছে শাড়িটা। এত বছরে এই প্রথম শাড়িটা কাজে লাগল। মুকুটটা কপালের নীচে ঝুলে পড়েছিল, পাতলা হয়ে আসা চুলের মাঝে ঠেলে দিলেন। কুটকুট করছে কিন্তু খোলার উপায় নেই। কড়া হুকুম আছে না খোলার। আজ যে ওঁদের ফুলশয্যা। সবার জীবনে বিয়ের পরের দিন কালরাত্রি হয়, তার পরেরদিনই ফুলশয্যা হয়।
কিন্তু প্রতিমার ফুলশয্যাটা একটু বেশিই দেরি করে হচ্ছে, মাত্র পঞ্চাশ বছর বাদে!
নিঃশব্দ ঘর, বাইরে আর তেমন হুল্লোড় শোনা যাচ্ছে না। সবার মনে হয় খাওয়াদাওয়া শেষ। প্রায় সাড়ে চারশো লোক বলা হয়েছিল, সব ঠিকঠাক মিটল কিনা কে জানে! চুপচাপ দাঁড়িয়ে থাকতে থাকতে প্রতিমা কোথায় হারিয়ে যাচ্ছিলেন।
আজ থেকে ঠিক পঞ্চাশ বছর আগে প্রতিমা, বাড়ি থেকে পালিয়েছিলেন বাবামায়ের অমতে বিয়ে করবেন বলে। তখন পাত্রপাত্রীর নিজের পছন্দে বিয়ে শোনাই যেত না, উত্তম-সুচিত্রার সিনেমা মানে সেটা সম্পূর্ণ বড়দের জন্য। সেইসময় প্রতিমাদের মতো সম্ভ্রান্ত বংশের মেয়ে পালানো মানে বাবা-মায়ের আত্মহত্যার সামিল। চারদিকে ঢি ঢি পড়ে গিয়েছিল। প্রেসিডেন্সি কলেজের পড়াশুনোয় ভালো মেয়েটার নামে কত মিথ্যে, অকথা, কুকথা, গুজবের সিঁড়ি বেয়ে শহরে ছড়িয়ে পড়েছিল। প্রতিমা জানতেন বাবা-মা, ঠাকুরদা, ঠাকুমা, জ্যাঠামশাই এরা কত কষ্ট পাবেন! কিন্তু প্রতিমা নিরুপায় ছিলেন। বাড়িতে থেকে আরও বড় আঘাত ওদের দিতে চাননি।
প্রতিমাদের ছিল উত্তর কলকাতার রক্ষণশীল যৌথ পরিবার। প্রতিমা ভালো ছাত্রী ছিলেন তবু বাড়ির মেয়ে স্কুলের গণ্ডি পেরিয়েছে ঠিক আছে, কলেজে পড়ুক, তার ওপর কো-এড কলেজ, তাতে কারুরই মত ছিল না বিশেষ। ভারত তখন সবে স্বাধীন হয়েছে, সদ্যোজাত দেশটায় তখন জন্ম নিচ্ছে দুর্ভিক্ষ, হাহাকার, মড়ক। প্রতিদিনই নিত্যনতুন রিফিউজি এসে ঘাঁটি গাড়ছে শহরে। এই অবস্থায় বাস ট্রাম ঠেঙিয়ে প্রতিমা কলেজে যাক, চাননি কেউই। একমাত্র চেয়েছিলেন জ্যাঠামশাই। জ্যাঠামশাই বিদ্যাসাগরের শিক্ষায় শিক্ষিত, মনেপ্রাণে বিশ্বাস করতেন নারীশিক্ষায়। বলতে গেলে একমাত্র জ্যাঠামশাইয়ের ভরসাতেই কলেজে ঢোকা প্রতিমার। আর সেখানেই দেখা সুবিনয়ের সাথে।
প্রথম দেখাতেই ঝোড়ো হাওয়ায় ভাসিয়ে নিয়ে গিয়েছিল সুবিনয়। তখন কম্যুনিস্টদেরকে সরকার ধরে ধরে জেলে পুরছে, সেই অবস্থায় সুবিনয় প্রতিমাকে শুনিয়েছিল এমন এক শ্রেণীহীন সমাজের কথা, যেখানে থাকবেনা কোনো ধনী আর দরিদ্রের বৈষম্য। অনেক পরে যখন নিজের মেয়ের কাছে সুমনের গানগুলো শুনতেন প্রতিমা, মনে হত আরে! এ তো সুবিনয়েরই কথা!
প্রতিমা চটুল প্রগলভ মেয়ে ছিলেন না, আবার জড়সড় লজ্জাবতীও নয়। চুপচাপ গুরুত্ব দিয়ে শুনতেন সুবিনয়দের আবেগে মোড়া কথাগুলো। একদিন এই পচে গলে যাওয়া মৃতদেহের মতো সমাজটাকে ওরা পুরো পালটে দেবে, এই স্বপ্ন সুবিনয়ের সাথে প্রতিমাও দেখতে শুরু করেছিলেন। কয়েকমাসের না- কাটা দাড়ি মুখে সুবিনয় বলে চলত ওদের মিশন সম্পর্কে। বলত ওদের লিডার মানিকদা কিরকমভাবে নিজের জীবন তুচ্ছ করে সংগ্রাম করে চলেছেন। মাঝে মাঝে উধাও হয়ে যেত দিনকয়েকের জন্য, আবার ধূমকেতুর মতো উদয় হত। প্রতিমা সেই দিনগুলো চাতক পাখির মতো বসে থাকতেন।
হঠাৎ একটা শব্দে ওঁর চিন্তার জ্বাল ছিঁড়ে গেল। বড় নাতনি মিষ্টু ঢুকেছে ঘরে, হাতে এক রাশ গোলাপের তোড়া, ব্যস্ত হাতে গোলাপের পাপড়িগুলো বিছিয়ে দিচ্ছে ধবধবে সাদা চাদরে মোড়া বিছানাটায়। প্রতিমা বলে উঠলেন, ”অ্যাই, কি করছিস বলত তোরা! তোদের দাদু কোথায়?”
ইঞ্জিনিয়ারিং পাশ করে সদ্য চাকরিতে ঢোকা মিস্টু হাতের কাজ চালাতে চালাতে ভ্রূ বেঁকিয়ে চোখ টিপল ঠাম্মার দিকে তাকিয়ে, ”বাবা! আমরা এদিকে খেটে খেটে মরছি, আর উনি নিজের বরের খোঁজ করে যাচ্ছেন! দাঁড়াও ঠাম্মি, আগে তোমাদের খাটটা রোম্যান্টিকভাবে সাজাই! তবে না দাদু তোমায় আদর করবে!”
প্রতিমা লজ্জা পেয়ে বললেন, ”যাহ! কি যে আজেবাজে বকছিস! আমার আবার ঘুমের ওষুধ খেয়ে শোয়া তো, বড্ড ঘুম পাচ্ছে। তোর দাদু তো এখনো হার্টের ওষুধগুলো খায়নি।”
মিষ্টুর কাজ শেষ, রুম ফ্রেশনার স্প্রে করছে পুরো ঘরে, ”খাবে খাবে, ওষুধ কেন আরও কত কি খাবে আজ রাতে! ফুলশয্যা বলে কথা!”
প্রতিমা কপট রাগের ভঙ্গিতে হাতটা মারবার জন্য তুলতেই ফিচেল হাসি হেসে চড়াই পাখির মতো ফুড়ুৎ করে চলে গেল মেয়েটা! ছেলেমেয়ের মোট পাঁচ নাতি-নাতনির মধ্যে এইটিই প্রতিমার সবথেকে কাছের। নিজের কলেজ, বন্ধু, বয়ফ্রেন্ড সব কিছু শেয়ার করে ঠাম্মার সাথে মিষ্টু। মিষ্টুর মুখের দিকে তাকালেই সুবিনয়কে দেখতে পান প্রতিমা। একমাত্র ওর মুখের আদলেই যেন জ্বলজ্বল করে সুবিনয়ের মুখ।
কিছুটা ভালো রেজাল্টের দৌলতে আর কিছুটা জ্যাঠামশাইয়ের প্রশ্রয়ে নিয়ম কানুন বেশ শিথিল ছিল বাড়িতে। সেই সুযোগে ঘন ঘন দেখা হত তখন কলেজের নামকরা ছাত্র কমলেশের বাড়িতে সুবিনয় আর প্রতিমার। কমলেশ নিজে সাতে পাঁচে না থাকা নিপাট ভাল ছাত্র হলেও বন্ধু সুবিনয়ের জন্য ওর অগাধ ভালোবাসা, বাড়িতে ছিল অবারিত দ্বার। সেখানেই প্রতিমাও যেতেন, আসতো সুবিনয়। কমলেশদের বিশাল বাড়ির একতলার অগুনতি ঘরগুলোয় চলত ওদের গল্প। একমাত্র কমলেশ ছাড়া কেউই জানত না ওদের এই সম্পর্কের কথা। এরকমই এক নির্জন দুপুরে সুবিনয় ওর শরীরের সমস্ত ঘাম মাখিয়ে দিয়েছিল প্রতিমার গায়ে। তার পরেরদিনই সুবিনয়ের উত্তরবঙ্গে চলে যাওয়ার কথা, ওদের পার্টির কাজে। প্রতিমার হাতে হাত রেখে সুবিনয় বলেছিল ফিরে এসেই ও চাকরির চেষ্টা করবে।
কিন্তু সুবিনয় আর ফিরে আসেনি। বরং একটা চিঠি পাঠিয়েছিল। তাও কমলেশের বাড়ির ঠিকানায়। কমলেশের সাথে কফি হাউসে দেখা করে চিঠিটা হাতে নিয়ে পড়তে পড়তে দুলে উঠেছিল প্রতিমার সামনের পৃথিবী, কাঁপছিল মাটি। এখনো সেই সম্বোধনহীন চিঠির প্রত্যেকটা শব্দ মুখস্থ প্রতিমার। ”অনেক ভেবে দেখলাম। মানিকদাও অনেক বোঝালো, আমাদের মতো ছেলেদের জন্য সংসার নয় প্রতিমা। নিজের ভালোবাসা, নিজের পরিবার নিয়ে ভাবার সময় কোথায়! নিজের ক্ষণিকের আবেগকে প্রশ্রয় দিয়েছি, তোমাকেও দুর্বল করেছি, পারলে ক্ষমা করো। ভালো থেকো। ভুলে যেয়ো।”
সামনে বসে চুপচাপ কমলেশ ওঁর মুখ দেখে আন্দাজ করেছিল কিছু একটা হয়েছে। শুধু বলেছিল, ”সুবিনয়কে ভুল বুঝো না। ও আসলে ছোট থেকেই খুব অস্থির প্রকৃতির।”
প্রতিমা আকুল হয়ে জিজ্ঞেস করেছিলেন, ”ও কি আর ফিরবে না?”
কমলেশ প্রথমে চুপ করে ছিল, কিন্তু ওর মুখে উত্তরটা পরিষ্কার পড়তে পারছিল প্রতিমা। তারপর পীড়াপীড়িতে জানিয়েছিল সুবিনয়ের ব্যারিস্টার বাবা ছেলেকে কম্যুনিস্টদের খপ্পর থেকে বাঁচাতে দেশের বাইরে পাঠিয়ে দিচ্ছেন। সুবিনয়ও দেশের অধ্যায় ভুলতে চায়। আগে কানাঘুষো অনেক কথাই প্রতিমার কানে আসত, সুবিনয় নাকি এইরকমই, অনেক মেয়ের সাথেই ওর ঘনিষ্ঠতা হয়েছিল, সেসব খবর প্রতিমার অজানা ছিল না। কিন্তু ওকেও যে সুবিনয় তাদেরই দলে ফেলে দেবে ও কল্পনাও করতে পারেনি!
প্রতিমার পায়ের তোলা থেকে মাটি সরে গিয়েছিল। হু হু করে কান্না নেমে আসছিল চোখ দিয়ে। কমলেশ বাধা দেয়নি। অপরাধীর ভঙ্গিতে তাকিয়েছিল ওর দিকে।
আজ যখন প্রতিমা কাজের ফাঁকে বা কোনো অবসর সময়ে কথাগুলো ভাবেন, রাগে এখনো শরীরের শিরাগুলো চঞ্চল হয়ে ওঠে। আসলে সুবিনয়দের মত ছেলেরা অত্যন্ত স্বার্থপর, সমাজের উন্নতি কেন, কোনো ভালো কাজই এরা করতে পারে না, শুধু নিজের স্বার্থসিদ্ধি ছাড়া। শুধু বড় বড় কথা বলে এরা চালিয়াতি মারে।
হঠাত দরজার কাছে কোলাহলে প্রতিমা মুখ তুলে তাকালেন। হাসি হাসি মুখে সব কটা নাতি-নাতনি জড়িয়ে ধরে ঘরে ঢোকাচ্ছে তাদের দাদুকে। ফোকলা দাঁতে টোপর পড়ে দাদুও বেশ হাসি হাসি মুখে তাকাচ্ছে। ওমা, পেছনে আবার ছোটবউমা আর বড়জামাইও রয়েছে। ছি ছি। লজ্জায় মরে যেতে ইচ্ছে করল প্রতিমার। নিজের পেটের মেয়েও এমন শয়তান হয়! কি কুক্ষণেই বড়মেয়ে মালাকে ফোনে কথায় কথায় বলে ফেলেছিলেন প্রতিমা, তাঁদের তো অনুষ্ঠান করে বিয়ে হয়নি, কত আত্মীয়র বিয়েই দায়িত্ব নিয়ে দিলেন কিন্তু নিজের আর এজীবনে বেনারসি পড়া হল না। সেই বদ মেয়ে যে তার ভাই, বোনেদের সাথে চক্রান্ত করে সবাই মিলে ঠিক এই দিনে জামশেদপুর এসে বাবা-মায়ের এত বড় করে পঞ্চাশতম বিবাহবার্ষিকীর আয়োজন করবে কে জানত! মালাবদল, সিঁদুরদান, সাত পাক কিচ্ছুটি বাকি রাখেনি! তাও করেছিস করেছিস, কিন্তু ফুলশয্যা করা আবার কি ধরনের আদিখ্যেতা! কিন্তু কে শোনে প্রতিমার কথা! মালা চিরকালই বাপের ন্যাওটা আর সেই আসল লোকই যে তোল্লাই দিয়েছে ওদের। হ্যাঁ হ্যাঁ তোরা ভালো করে আয়োজন কর, নাহলে পঁচাত্তর পার হতে চলল, কোনদিন টুপ করে মরে যাব, ফুলশয্যাটা আর করা হবে না!— এইসব বলে বলে বুড়োটা নাচিয়েছে ওদের। আর ছেলেমেয়ে তো সব বাপের ভক্ত।
বড় নাতিটার বউ অনিন্দিতা কানে কানে এসে বলল, ”ঠাম্মি, একদম লজ্জা পাবেনা কিন্তু! বল তো কিছু টিপস দিয়ে যাই!”
জিন্স পড়া কোমরে শার্ট গোঁজা নাতবৌয়ের মুখের কথা শুনে প্রতিমা চোখ পাকালেন, ”তোদের মতো বেহায়া নাকি আমরা? বাঁদরের দল সব!”
অনিন্দিতা মুচকি হেসে বলল, ”আমার কাছে ভালো বিকিনি আছে, বল তো দিয়ে যাই। হানিমুনে মালদিভস গিয়ে পড়েছিলাম। নিয়ে আসব? আচ্ছা শোন প্রথমেই একটা সুন্দর হামি দিয়ে শুরু করবে কিন্তু!”
প্রতিমা বেশ করে কানটা মুলে দিতেই হতচ্ছাড়ি ছুটে পালাল। সবাই চলে গেল একে একে। ক্লাস এইটে ওঠা মেজনাতি সুমন চেঁচিয়ে বলে গেল, ”দাদু, ঠাম্মিকে কোনো গিফট দেবে না? ফুলশয্যায় বর বউকে গিফট দেয় তো, আমি টিভিতে দেখেছি।”
দরজায় ছিটকিনি দিয়ে কমলেশ ঘুরে দাঁড়ালেন। কপালে চন্দন, দন্তহীন মুখে সলজ্জ নিষ্পাপ হাসি। প্রতিমা খেয়াল করলেন ওঁর হাতের আঙুল নড়ছে অল্প অল্প, নার্ভের ওষুধটা কি খায়নি আজ?
কমলেশ বললেন, ”হ্যাঁ গো, তুমি সত্যিই গিফট চাও? কিন্তু আমি তো এখন কিছুই আনিনি!”
প্রতিমা প্রথমে কি বলবেন ভেবে পেলেন না। তখনকার দিনে বাড়ির অবিবাহিতা মেয়ে অন্তঃসত্ত্বা, এই খবরে সবার কি প্রতিক্রিয়া হতে পারে ভেবে সুবিনয়ের প্রতারণায় চুরমার হয়ে যাওয়া প্রতিমা যখন লজ্জায় ঘেন্নায় নিজের জীবনটা শেষ করে দেওয়ার কথা ভেবেছিলেন, তখন কমলেশই এসে ওঁর হাত ধরেছিল। শুধুমাত্র প্রতিমাকে সম্মান দেওয়ার জন্য কমলেশ কলেজের পড়া মাঝপথে ছেড়ে, নিজের অত বড় বাড়ি ছেড়ে দিয়ে প্রতিমাকে নিয়ে চলে গিয়েছিল বিহারের এক ছোট্ট পাহাড়ি শহরে, অজানা লোকের মাঝে শুরু করেছিল সংসার। ও কত ব্রাইট স্টুডেন্ট ছিল, কত উঁচুতে যেতে পারত, তা না করে অসমাপ্ত ডিগ্রি নিয়ে ছোট্ট ওই মফসসলের পাহাড়ি স্কুলে পড়িয়ে কাটিয়ে দিল গোটা জীবন। আবার সবাইকে গর্ব করে বলে বেড়ায়, ওঁর থেকে সুখী নাকি হিমালয়ের সাধুরাও নয়!
প্রতিমা নিজের বাড়ির সাথে আর যোগাযোগ করেননি। এসেছে কত ঘাত- প্রতিঘাত, উত্থান-পতন, তবু এই পঞ্চাশটা বছরে প্রতিমার দুঃখে, সুখে, বিপদে সবথেকে বড় বন্ধু হিসেবে পাশে থেকেছে কমলেশই। আজও কেউ জানে না মালা কমলেশের সন্তান নয়! প্রথম প্রথম প্রতিমার খুব অপরাধবোধ হত, নিজের স্বার্থের জন্য এভাবে কেন কমলেশকে ঠকাল ও! কিন্তু দিনের পর দিন ভালোবাসায় সেই অপরাধবোধ ম্লান হয়ে গিয়েছিল। এখন টিভিতে সিরিয়ালে কত প্রেমের গল্প শোনেন দেখেন, সবই যৌবনের ভালোবাসা! আসল ভালোবাসা কি সেইটা? প্রতিমা মিষ্টুকে বোঝান, না, তা নয়। বুড়ো বয়সে যখন জরা, রোগ ছাড়া মানুষের কিছুই থাকে না তখন পাশাপাশি থাকতে পারাই হল আসল ভালোবাসা। কমলেশ হয়তো কোনোদিনও প্রতিমাকে ‘ভালোবাসি’ বলেননি, কিন্তু প্রতিনিয়ত তিয়াত্তর বছরের প্রতিমার খেয়াল রেখে চলেন, ওষুধ মনে করিয়ে দেন, ব্যাথার মলমটা লাগিয়ে দেন, এরই নাম ভালোবাসা!
নিজের আত্মীয়দের কথা আর মনেই পড়ে না ভালো করে প্রতিমার। বাবা, মা, জ্যাঠামশাইয়ের স্মৃতি কবেই ক্ষীণ থেকে ক্ষীণতর হতে হতে মুছেই গেছে প্রায়। তাঁদের ছাড়াই এই বিশাল পৃথিবীতে বাঁচতে শিখেছেন প্রতিমা। কিন্তু আজ পঞ্চাশতম বিবাহবার্ষিকীর ফুলশয্যার রাতে নববধূর বেশে দাঁড়িয়ে থাকতে থাকতে ওঁর মনে হল, প্রতিমার যে পরম বন্ধু, সেই আত্মার আত্মীয় কমলেশকে ছেড়ে প্রতিমা একদিনও বাঁচতে পারবেন না।
প্রতিমা একমুহূর্ত ইতস্তত করলেন, তারপর একটা ছোট নিশ্বাস ফেলে এগিয়ে গিয়ে কোনো জড়তা ছাড়াই কমলেশকে জড়িয়ে ধরলেন। সেদিনের সেই কোঁকড়া চুলের ছেলেটার আজকের টাকে হাত বুলিয়ে আদর করলেন কিছুক্ষণ। তারপর গোড়ালিতে ভর দিয়ে উঁচু হয়ে তোবড়ানো গালে আলগোছে একটা চুমু খেয়ে ফিসফিস করলেন, ”হ্যাঁ চাই। আমি যেন তোমার আগে এই পৃথিবী থেকে চলে যাই। পরে তুমি যেয়ো।”
প্রতিমা চুপটি করে খাটের কোণ ধরে দাঁড়িয়েছিলেন। এই খাট, এই আলমারি, ওই আলনার তাকে রাখা দৈনন্দিন রান্নার নুন-হলুদ লেগে থাকা শাড়ির গন্ধ প্রতিটা জিনিষই গত কয়েক দশক ধরে তাঁর কাছে বড় আপন, কাছের। অন্যদিন হলে এতক্ষণে খাটের ওপর পা ছড়িয়ে বসে আজকের আনন্দবাজারটা উল্টোতে শুরু করতেন, সারাটাদিনের কাজের শেষে এইটুকু সময় তাঁর একমাত্র নিজের, এতগুলো বছরে এর ভাগ প্রতিমা কাউকে দেননি। এমনকি প্রথম প্রথম যখন ছেলেমেয়েগুলো অ্যাত্তটুকুন, তখনো বরের জিম্মাতেই এইসময়টা রাখতেন ওদের। কিন্তু আজকের ব্যাপারটা আলাদা। নিজের এত চেনা খাটের পাশে দাঁড়িয়েও কেমন একটা লজ্জা, সংকোচ এসে গ্রাস করছিল তাঁকে।
প্রতিমা চশমাটা উঁচু করে ধরে ঘড়ির দিকে তাকালেন, সাড়ে দশটা বাজে, কিন্তু এখনো মানুষটার পাত্তা নেই। একঝলক পরনের বেনারসিটার দিকে তাকালেন, হাসিও পেল, আবার মনটা কেমন যেন ভিজেও গেল। এই একটা জিনিসই যা বাড়ি থেকে নিয়ে বেরিয়েছিলেন প্রতিমা, তাও অন্য কিছুর লোভে নয়, স্রেফ মায়ের স্মৃতিটা সঙ্গে রাখবেন বলে। এত বছর হয়ে গেল, কিছু জায়গায় জরি অল্প ছিঁড়ে পিঁজে গেলেও মোটের ওপর অটুট রয়েছে শাড়িটা। এত বছরে এই প্রথম শাড়িটা কাজে লাগল। মুকুটটা কপালের নীচে ঝুলে পড়েছিল, পাতলা হয়ে আসা চুলের মাঝে ঠেলে দিলেন। কুটকুট করছে কিন্তু খোলার উপায় নেই। কড়া হুকুম আছে না খোলার। আজ যে ওঁদের ফুলশয্যা। সবার জীবনে বিয়ের পরের দিন কালরাত্রি হয়, তার পরেরদিনই ফুলশয্যা হয়।
কিন্তু প্রতিমার ফুলশয্যাটা একটু বেশিই দেরি করে হচ্ছে, মাত্র পঞ্চাশ বছর বাদে!
নিঃশব্দ ঘর, বাইরে আর তেমন হুল্লোড় শোনা যাচ্ছে না। সবার মনে হয় খাওয়াদাওয়া শেষ। প্রায় সাড়ে চারশো লোক বলা হয়েছিল, সব ঠিকঠাক মিটল কিনা কে জানে! চুপচাপ দাঁড়িয়ে থাকতে থাকতে প্রতিমা কোথায় হারিয়ে যাচ্ছিলেন।
আজ থেকে ঠিক পঞ্চাশ বছর আগে প্রতিমা, বাড়ি থেকে পালিয়েছিলেন বাবামায়ের অমতে বিয়ে করবেন বলে। তখন পাত্রপাত্রীর নিজের পছন্দে বিয়ে শোনাই যেত না, উত্তম-সুচিত্রার সিনেমা মানে সেটা সম্পূর্ণ বড়দের জন্য। সেইসময় প্রতিমাদের মতো সম্ভ্রান্ত বংশের মেয়ে পালানো মানে বাবা-মায়ের আত্মহত্যার সামিল। চারদিকে ঢি ঢি পড়ে গিয়েছিল। প্রেসিডেন্সি কলেজের পড়াশুনোয় ভালো মেয়েটার নামে কত মিথ্যে, অকথা, কুকথা, গুজবের সিঁড়ি বেয়ে শহরে ছড়িয়ে পড়েছিল। প্রতিমা জানতেন বাবা-মা, ঠাকুরদা, ঠাকুমা, জ্যাঠামশাই এরা কত কষ্ট পাবেন! কিন্তু প্রতিমা নিরুপায় ছিলেন। বাড়িতে থেকে আরও বড় আঘাত ওদের দিতে চাননি।
প্রতিমাদের ছিল উত্তর কলকাতার রক্ষণশীল যৌথ পরিবার। প্রতিমা ভালো ছাত্রী ছিলেন তবু বাড়ির মেয়ে স্কুলের গণ্ডি পেরিয়েছে ঠিক আছে, কলেজে পড়ুক, তার ওপর কো-এড কলেজ, তাতে কারুরই মত ছিল না বিশেষ। ভারত তখন সবে স্বাধীন হয়েছে, সদ্যোজাত দেশটায় তখন জন্ম নিচ্ছে দুর্ভিক্ষ, হাহাকার, মড়ক। প্রতিদিনই নিত্যনতুন রিফিউজি এসে ঘাঁটি গাড়ছে শহরে। এই অবস্থায় বাস ট্রাম ঠেঙিয়ে প্রতিমা কলেজে যাক, চাননি কেউই। একমাত্র চেয়েছিলেন জ্যাঠামশাই। জ্যাঠামশাই বিদ্যাসাগরের শিক্ষায় শিক্ষিত, মনেপ্রাণে বিশ্বাস করতেন নারীশিক্ষায়। বলতে গেলে একমাত্র জ্যাঠামশাইয়ের ভরসাতেই কলেজে ঢোকা প্রতিমার। আর সেখানেই দেখা সুবিনয়ের সাথে।
প্রথম দেখাতেই ঝোড়ো হাওয়ায় ভাসিয়ে নিয়ে গিয়েছিল সুবিনয়। তখন কম্যুনিস্টদেরকে সরকার ধরে ধরে জেলে পুরছে, সেই অবস্থায় সুবিনয় প্রতিমাকে শুনিয়েছিল এমন এক শ্রেণীহীন সমাজের কথা, যেখানে থাকবেনা কোনো ধনী আর দরিদ্রের বৈষম্য। অনেক পরে যখন নিজের মেয়ের কাছে সুমনের গানগুলো শুনতেন প্রতিমা, মনে হত আরে! এ তো সুবিনয়েরই কথা!
প্রতিমা চটুল প্রগলভ মেয়ে ছিলেন না, আবার জড়সড় লজ্জাবতীও নয়। চুপচাপ গুরুত্ব দিয়ে শুনতেন সুবিনয়দের আবেগে মোড়া কথাগুলো। একদিন এই পচে গলে যাওয়া মৃতদেহের মতো সমাজটাকে ওরা পুরো পালটে দেবে, এই স্বপ্ন সুবিনয়ের সাথে প্রতিমাও দেখতে শুরু করেছিলেন। কয়েকমাসের না- কাটা দাড়ি মুখে সুবিনয় বলে চলত ওদের মিশন সম্পর্কে। বলত ওদের লিডার মানিকদা কিরকমভাবে নিজের জীবন তুচ্ছ করে সংগ্রাম করে চলেছেন। মাঝে মাঝে উধাও হয়ে যেত দিনকয়েকের জন্য, আবার ধূমকেতুর মতো উদয় হত। প্রতিমা সেই দিনগুলো চাতক পাখির মতো বসে থাকতেন।
হঠাৎ একটা শব্দে ওঁর চিন্তার জ্বাল ছিঁড়ে গেল। বড় নাতনি মিষ্টু ঢুকেছে ঘরে, হাতে এক রাশ গোলাপের তোড়া, ব্যস্ত হাতে গোলাপের পাপড়িগুলো বিছিয়ে দিচ্ছে ধবধবে সাদা চাদরে মোড়া বিছানাটায়। প্রতিমা বলে উঠলেন, ”অ্যাই, কি করছিস বলত তোরা! তোদের দাদু কোথায়?”
ইঞ্জিনিয়ারিং পাশ করে সদ্য চাকরিতে ঢোকা মিস্টু হাতের কাজ চালাতে চালাতে ভ্রূ বেঁকিয়ে চোখ টিপল ঠাম্মার দিকে তাকিয়ে, ”বাবা! আমরা এদিকে খেটে খেটে মরছি, আর উনি নিজের বরের খোঁজ করে যাচ্ছেন! দাঁড়াও ঠাম্মি, আগে তোমাদের খাটটা রোম্যান্টিকভাবে সাজাই! তবে না দাদু তোমায় আদর করবে!”
প্রতিমা লজ্জা পেয়ে বললেন, ”যাহ! কি যে আজেবাজে বকছিস! আমার আবার ঘুমের ওষুধ খেয়ে শোয়া তো, বড্ড ঘুম পাচ্ছে। তোর দাদু তো এখনো হার্টের ওষুধগুলো খায়নি।”
মিষ্টুর কাজ শেষ, রুম ফ্রেশনার স্প্রে করছে পুরো ঘরে, ”খাবে খাবে, ওষুধ কেন আরও কত কি খাবে আজ রাতে! ফুলশয্যা বলে কথা!”
প্রতিমা কপট রাগের ভঙ্গিতে হাতটা মারবার জন্য তুলতেই ফিচেল হাসি হেসে চড়াই পাখির মতো ফুড়ুৎ করে চলে গেল মেয়েটা! ছেলেমেয়ের মোট পাঁচ নাতি-নাতনির মধ্যে এইটিই প্রতিমার সবথেকে কাছের। নিজের কলেজ, বন্ধু, বয়ফ্রেন্ড সব কিছু শেয়ার করে ঠাম্মার সাথে মিষ্টু। মিষ্টুর মুখের দিকে তাকালেই সুবিনয়কে দেখতে পান প্রতিমা। একমাত্র ওর মুখের আদলেই যেন জ্বলজ্বল করে সুবিনয়ের মুখ।
কিছুটা ভালো রেজাল্টের দৌলতে আর কিছুটা জ্যাঠামশাইয়ের প্রশ্রয়ে নিয়ম কানুন বেশ শিথিল ছিল বাড়িতে। সেই সুযোগে ঘন ঘন দেখা হত তখন কলেজের নামকরা ছাত্র কমলেশের বাড়িতে সুবিনয় আর প্রতিমার। কমলেশ নিজে সাতে পাঁচে না থাকা নিপাট ভাল ছাত্র হলেও বন্ধু সুবিনয়ের জন্য ওর অগাধ ভালোবাসা, বাড়িতে ছিল অবারিত দ্বার। সেখানেই প্রতিমাও যেতেন, আসতো সুবিনয়। কমলেশদের বিশাল বাড়ির একতলার অগুনতি ঘরগুলোয় চলত ওদের গল্প। একমাত্র কমলেশ ছাড়া কেউই জানত না ওদের এই সম্পর্কের কথা। এরকমই এক নির্জন দুপুরে সুবিনয় ওর শরীরের সমস্ত ঘাম মাখিয়ে দিয়েছিল প্রতিমার গায়ে। তার পরেরদিনই সুবিনয়ের উত্তরবঙ্গে চলে যাওয়ার কথা, ওদের পার্টির কাজে। প্রতিমার হাতে হাত রেখে সুবিনয় বলেছিল ফিরে এসেই ও চাকরির চেষ্টা করবে।
কিন্তু সুবিনয় আর ফিরে আসেনি। বরং একটা চিঠি পাঠিয়েছিল। তাও কমলেশের বাড়ির ঠিকানায়। কমলেশের সাথে কফি হাউসে দেখা করে চিঠিটা হাতে নিয়ে পড়তে পড়তে দুলে উঠেছিল প্রতিমার সামনের পৃথিবী, কাঁপছিল মাটি। এখনো সেই সম্বোধনহীন চিঠির প্রত্যেকটা শব্দ মুখস্থ প্রতিমার। ”অনেক ভেবে দেখলাম। মানিকদাও অনেক বোঝালো, আমাদের মতো ছেলেদের জন্য সংসার নয় প্রতিমা। নিজের ভালোবাসা, নিজের পরিবার নিয়ে ভাবার সময় কোথায়! নিজের ক্ষণিকের আবেগকে প্রশ্রয় দিয়েছি, তোমাকেও দুর্বল করেছি, পারলে ক্ষমা করো। ভালো থেকো। ভুলে যেয়ো।”
সামনে বসে চুপচাপ কমলেশ ওঁর মুখ দেখে আন্দাজ করেছিল কিছু একটা হয়েছে। শুধু বলেছিল, ”সুবিনয়কে ভুল বুঝো না। ও আসলে ছোট থেকেই খুব অস্থির প্রকৃতির।”
প্রতিমা আকুল হয়ে জিজ্ঞেস করেছিলেন, ”ও কি আর ফিরবে না?”
কমলেশ প্রথমে চুপ করে ছিল, কিন্তু ওর মুখে উত্তরটা পরিষ্কার পড়তে পারছিল প্রতিমা। তারপর পীড়াপীড়িতে জানিয়েছিল সুবিনয়ের ব্যারিস্টার বাবা ছেলেকে কম্যুনিস্টদের খপ্পর থেকে বাঁচাতে দেশের বাইরে পাঠিয়ে দিচ্ছেন। সুবিনয়ও দেশের অধ্যায় ভুলতে চায়। আগে কানাঘুষো অনেক কথাই প্রতিমার কানে আসত, সুবিনয় নাকি এইরকমই, অনেক মেয়ের সাথেই ওর ঘনিষ্ঠতা হয়েছিল, সেসব খবর প্রতিমার অজানা ছিল না। কিন্তু ওকেও যে সুবিনয় তাদেরই দলে ফেলে দেবে ও কল্পনাও করতে পারেনি!
প্রতিমার পায়ের তোলা থেকে মাটি সরে গিয়েছিল। হু হু করে কান্না নেমে আসছিল চোখ দিয়ে। কমলেশ বাধা দেয়নি। অপরাধীর ভঙ্গিতে তাকিয়েছিল ওর দিকে।
আজ যখন প্রতিমা কাজের ফাঁকে বা কোনো অবসর সময়ে কথাগুলো ভাবেন, রাগে এখনো শরীরের শিরাগুলো চঞ্চল হয়ে ওঠে। আসলে সুবিনয়দের মত ছেলেরা অত্যন্ত স্বার্থপর, সমাজের উন্নতি কেন, কোনো ভালো কাজই এরা করতে পারে না, শুধু নিজের স্বার্থসিদ্ধি ছাড়া। শুধু বড় বড় কথা বলে এরা চালিয়াতি মারে।
হঠাত দরজার কাছে কোলাহলে প্রতিমা মুখ তুলে তাকালেন। হাসি হাসি মুখে সব কটা নাতি-নাতনি জড়িয়ে ধরে ঘরে ঢোকাচ্ছে তাদের দাদুকে। ফোকলা দাঁতে টোপর পড়ে দাদুও বেশ হাসি হাসি মুখে তাকাচ্ছে। ওমা, পেছনে আবার ছোটবউমা আর বড়জামাইও রয়েছে। ছি ছি। লজ্জায় মরে যেতে ইচ্ছে করল প্রতিমার। নিজের পেটের মেয়েও এমন শয়তান হয়! কি কুক্ষণেই বড়মেয়ে মালাকে ফোনে কথায় কথায় বলে ফেলেছিলেন প্রতিমা, তাঁদের তো অনুষ্ঠান করে বিয়ে হয়নি, কত আত্মীয়র বিয়েই দায়িত্ব নিয়ে দিলেন কিন্তু নিজের আর এজীবনে বেনারসি পড়া হল না। সেই বদ মেয়ে যে তার ভাই, বোনেদের সাথে চক্রান্ত করে সবাই মিলে ঠিক এই দিনে জামশেদপুর এসে বাবা-মায়ের এত বড় করে পঞ্চাশতম বিবাহবার্ষিকীর আয়োজন করবে কে জানত! মালাবদল, সিঁদুরদান, সাত পাক কিচ্ছুটি বাকি রাখেনি! তাও করেছিস করেছিস, কিন্তু ফুলশয্যা করা আবার কি ধরনের আদিখ্যেতা! কিন্তু কে শোনে প্রতিমার কথা! মালা চিরকালই বাপের ন্যাওটা আর সেই আসল লোকই যে তোল্লাই দিয়েছে ওদের। হ্যাঁ হ্যাঁ তোরা ভালো করে আয়োজন কর, নাহলে পঁচাত্তর পার হতে চলল, কোনদিন টুপ করে মরে যাব, ফুলশয্যাটা আর করা হবে না!— এইসব বলে বলে বুড়োটা নাচিয়েছে ওদের। আর ছেলেমেয়ে তো সব বাপের ভক্ত।
বড় নাতিটার বউ অনিন্দিতা কানে কানে এসে বলল, ”ঠাম্মি, একদম লজ্জা পাবেনা কিন্তু! বল তো কিছু টিপস দিয়ে যাই!”
জিন্স পড়া কোমরে শার্ট গোঁজা নাতবৌয়ের মুখের কথা শুনে প্রতিমা চোখ পাকালেন, ”তোদের মতো বেহায়া নাকি আমরা? বাঁদরের দল সব!”
অনিন্দিতা মুচকি হেসে বলল, ”আমার কাছে ভালো বিকিনি আছে, বল তো দিয়ে যাই। হানিমুনে মালদিভস গিয়ে পড়েছিলাম। নিয়ে আসব? আচ্ছা শোন প্রথমেই একটা সুন্দর হামি দিয়ে শুরু করবে কিন্তু!”
প্রতিমা বেশ করে কানটা মুলে দিতেই হতচ্ছাড়ি ছুটে পালাল। সবাই চলে গেল একে একে। ক্লাস এইটে ওঠা মেজনাতি সুমন চেঁচিয়ে বলে গেল, ”দাদু, ঠাম্মিকে কোনো গিফট দেবে না? ফুলশয্যায় বর বউকে গিফট দেয় তো, আমি টিভিতে দেখেছি।”
দরজায় ছিটকিনি দিয়ে কমলেশ ঘুরে দাঁড়ালেন। কপালে চন্দন, দন্তহীন মুখে সলজ্জ নিষ্পাপ হাসি। প্রতিমা খেয়াল করলেন ওঁর হাতের আঙুল নড়ছে অল্প অল্প, নার্ভের ওষুধটা কি খায়নি আজ?
কমলেশ বললেন, ”হ্যাঁ গো, তুমি সত্যিই গিফট চাও? কিন্তু আমি তো এখন কিছুই আনিনি!”
প্রতিমা প্রথমে কি বলবেন ভেবে পেলেন না। তখনকার দিনে বাড়ির অবিবাহিতা মেয়ে অন্তঃসত্ত্বা, এই খবরে সবার কি প্রতিক্রিয়া হতে পারে ভেবে সুবিনয়ের প্রতারণায় চুরমার হয়ে যাওয়া প্রতিমা যখন লজ্জায় ঘেন্নায় নিজের জীবনটা শেষ করে দেওয়ার কথা ভেবেছিলেন, তখন কমলেশই এসে ওঁর হাত ধরেছিল। শুধুমাত্র প্রতিমাকে সম্মান দেওয়ার জন্য কমলেশ কলেজের পড়া মাঝপথে ছেড়ে, নিজের অত বড় বাড়ি ছেড়ে দিয়ে প্রতিমাকে নিয়ে চলে গিয়েছিল বিহারের এক ছোট্ট পাহাড়ি শহরে, অজানা লোকের মাঝে শুরু করেছিল সংসার। ও কত ব্রাইট স্টুডেন্ট ছিল, কত উঁচুতে যেতে পারত, তা না করে অসমাপ্ত ডিগ্রি নিয়ে ছোট্ট ওই মফসসলের পাহাড়ি স্কুলে পড়িয়ে কাটিয়ে দিল গোটা জীবন। আবার সবাইকে গর্ব করে বলে বেড়ায়, ওঁর থেকে সুখী নাকি হিমালয়ের সাধুরাও নয়!
প্রতিমা নিজের বাড়ির সাথে আর যোগাযোগ করেননি। এসেছে কত ঘাত- প্রতিঘাত, উত্থান-পতন, তবু এই পঞ্চাশটা বছরে প্রতিমার দুঃখে, সুখে, বিপদে সবথেকে বড় বন্ধু হিসেবে পাশে থেকেছে কমলেশই। আজও কেউ জানে না মালা কমলেশের সন্তান নয়! প্রথম প্রথম প্রতিমার খুব অপরাধবোধ হত, নিজের স্বার্থের জন্য এভাবে কেন কমলেশকে ঠকাল ও! কিন্তু দিনের পর দিন ভালোবাসায় সেই অপরাধবোধ ম্লান হয়ে গিয়েছিল। এখন টিভিতে সিরিয়ালে কত প্রেমের গল্প শোনেন দেখেন, সবই যৌবনের ভালোবাসা! আসল ভালোবাসা কি সেইটা? প্রতিমা মিষ্টুকে বোঝান, না, তা নয়। বুড়ো বয়সে যখন জরা, রোগ ছাড়া মানুষের কিছুই থাকে না তখন পাশাপাশি থাকতে পারাই হল আসল ভালোবাসা। কমলেশ হয়তো কোনোদিনও প্রতিমাকে ‘ভালোবাসি’ বলেননি, কিন্তু প্রতিনিয়ত তিয়াত্তর বছরের প্রতিমার খেয়াল রেখে চলেন, ওষুধ মনে করিয়ে দেন, ব্যাথার মলমটা লাগিয়ে দেন, এরই নাম ভালোবাসা!
নিজের আত্মীয়দের কথা আর মনেই পড়ে না ভালো করে প্রতিমার। বাবা, মা, জ্যাঠামশাইয়ের স্মৃতি কবেই ক্ষীণ থেকে ক্ষীণতর হতে হতে মুছেই গেছে প্রায়। তাঁদের ছাড়াই এই বিশাল পৃথিবীতে বাঁচতে শিখেছেন প্রতিমা। কিন্তু আজ পঞ্চাশতম বিবাহবার্ষিকীর ফুলশয্যার রাতে নববধূর বেশে দাঁড়িয়ে থাকতে থাকতে ওঁর মনে হল, প্রতিমার যে পরম বন্ধু, সেই আত্মার আত্মীয় কমলেশকে ছেড়ে প্রতিমা একদিনও বাঁচতে পারবেন না।
প্রতিমা একমুহূর্ত ইতস্তত করলেন, তারপর একটা ছোট নিশ্বাস ফেলে এগিয়ে গিয়ে কোনো জড়তা ছাড়াই কমলেশকে জড়িয়ে ধরলেন। সেদিনের সেই কোঁকড়া চুলের ছেলেটার আজকের টাকে হাত বুলিয়ে আদর করলেন কিছুক্ষণ। তারপর গোড়ালিতে ভর দিয়ে উঁচু হয়ে তোবড়ানো গালে আলগোছে একটা চুমু খেয়ে ফিসফিস করলেন, ”হ্যাঁ চাই। আমি যেন তোমার আগে এই পৃথিবী থেকে চলে যাই। পরে তুমি যেয়ো।”
স্টেশনের ওভারব্রিজে উঠতে না উঠতেই রেশমী দেখল দূরে ডাউন লোকাল আবছা কুয়াশার বুক চিরে ঢুকছে প্ল্যাটফর্মে। ছোটার গতি আরো বাড়িয়ে দিয়ে মনে মনে কম্পিউটারের চেয়েও দ্রুতগতিতে ক্যালকুলেশান করতে লাগল রেশমী, ওভারব্রিজ থেকে নেমে লেডিজ কামরা অবধি পৌঁছতে সময় লাগবে প্রায় সাড়ে তিন মিনিট, তার মধ্যে যদি ট্রেন থেকে লোক নেমে ওভারব্রিজ দিয়ে উঠতে শুরু করে দেয়, তবে আজকের মতো আর কোনো চান্স নেই, সেই সতেরো মিনিট পরের ট্রেন, আর তার মানেই হেডুর ত্যারচা চাউনি! তার ওপর এই আটটা পঞ্চান্নর মজাটা আর ওই ট্রেনে থাকে না। মুখটা নিজের অজান্তেই সিঁটকে গেল রেশমীর, তবু সে ছোটার গতি কমাল না। ব্যাগটাকে চেপে বুকের কাছে নিয়ে সামনে থপথপ করে উঠতে থাকা এক মোটা মহিলার প্রায় বগলের তলা দিয়ে পোল ভল্ট খেয়ে ছুটতে লাগল ও। তার ওপর ঠান্ডাটাও পড়েছে জব্বর! নাক দিয়ে যেন বরফকুচি ঢুকছে!
ওভারব্রিজ থেকে নেমে লেডিজের দিকে যখন ও রুদ্ধশ্বাসে ছুটছে, তখন ট্রেন তার ভেঁপু বাজিয়ে দিয়েছে। একে তাকে ধাক্কা মেরে হাঁপাতে হাঁপাতে গিয়ে ও কোনোমতে লেডিজের হাতলটা ধরে উঠতেই ট্রেন ছেড়ে দিল।
একেই আজকাল ছোটার অভ্যেস চলে গেছে, তার ওপর মোটা হয়ে যাচ্ছে, রাস্তার নেড়িকুকুরগুলোর মতো জিভ বার করে কিছুক্ষণ হাঁপিয়ে নিল ও, বুকের মধ্যে ধড়াস ধড়াস শব্দ হচ্ছে! নাহ, ব্যায়ামটা এবার শুরু করতেই হবে। কিছুক্ষণ ঠান্ডা হাওয়ায় দাঁড়িয়ে বেশ জিরিয়ে নিল, তারপর চোখ খুলে ভেতর দিকে তাকাতেই ওর মুখটা হাসিতে ভরে গেল। বাহঃ, আজ একদম ভরা সংসার! সহেলীদি, রুমাকাকিমা, অনুদি, শর্মিষ্ঠা, সুপর্ণা সক্কলে আছে। আবার ফাঁকাও আছে বেশ। গুটিগুটি পায়ে ও এগিয়ে গেল ওদের আটটা পঞ্চান্নর লেডিজ গ্রুপের দিকে।
ওকে দেখেই সহেলীদি চেঁচিয়ে উঠল, ”ওই তো রেশমী! যাক পেয়েছিস তাহলে! আমরা ভাবছিলাম আজকেও বুঝি লেপের তলা থেকে আর বেরোতে পারিসনি!”
কথাটা মিথ্যে নয়। পরপর দশটা অ্যালার্ম সেট করে রাখে রেশমী, একদম তিন মিনিটের গ্যাপে গ্যাপে, তবু লেপের তলা থেকে বেরনোর সময় যেন চোখ ফেটে জল আসে প্রত্যেক দিন! কত ভাবে নিজেকে মোটিভেট করে ও, আজ থেকে কত হাজার বছর আগে রাম সীতা লক্ষ্মণ এই কনকনে ঠান্ডায় কিভাবে দিনের পর দিন বনে থাকতেন, তাঁদের নিশ্চয়ই এত আরামদায়ক লেপও ছিল না, গাছের ছালটাল পড়েই থাকতে হত! এভারেস্টে ওঠার সময় তেনজিং নোরগে আর এডমন্ড হিলারি কত কষ্ট করেছিলেন, এই ঠান্ডায় পাশের ফ্ল্যাটের লোকটা রোজ ফার্স ট্রেন ধরে, সেইসব ভেবে নিজেকে সাহস জুগিয়ে চলে নিরন্তর। এরা যদি পারে, রেশমী পারবে না কেন, তাও আবার আটটার সময়! শুয়ে শুয়ে একটা করে অ্যালার্ম অফ করে, আর নিজেকে বলে, ”অনেক হয়েছে রেশমী, এবার ওঠ, নাহলে সেই ছোটাছুটি, স্কুলে ঢুকতে লেট, ফার্স পিরিয়ড মিস!”
ওর রোজকার এই সেলফ মোটিভেশানের কথা অনির্বাণকে রাতের টেবিলে বললে অনির্বাণ গম্ভীর মুখে খেতে খেতে বলে, ”হুহ! চোখের সামনে এতবড় মোটিভেটিং পার্সন থাকতে তোমার কিনা রাম সীতাকে দরকার পড়ছে! কেন আমাকে দেখতে পাও না? সকালে সাতটা পনেরোর ট্রেন ধরি আর রাতে সাড়ে ন-টায় ঢুকি? তোমার দেড় ঘণ্টা আগে বেরোই আর আড়াই ঘণ্টা পরে ঢুকি বুঝলে! তার ওপর প্রাইভেট চাকরি, তোমার মতো নাকি! আমাকে দেখে ইন্সপায়ার্ড হওয়া উচিত তোমার!”
রেশমী চুপসে যায়। অনির্বাণ প্রত্যেকদিন একদম রেডি হয়ে খেতে বসার আগে ওকে ডাকে, রেশমী অনেক কষ্টে লেপ থেকে বেরিয়ে চাদরমুড়ি দিয়ে এসে জবুথবু হয়ে ওই পাঁচ মিনিট যা ডাইনিং-এ বসে, তারপর রান্নার মাসির তৈরি করে দেওয়া ব্রেকফাস্ট খেয়ে অনির্বাণ বেরিয়ে গেলেই ও অন্ধের মতো গিয়ে বিছানায় ডাইভ মারে। কাজেই অনির্বাণকে দেখে মোটিভেট হওয়াই যায়, কিন্তু সেটা রেশমী স্বীকার করবে কেন! ও অমনি উত্তর দেয়, ”তা হতে পারে, কিন্তু তোমার শনি রবি দু-দিন ছুটি, আর আমার? অনলি রবি! সেটা ভুলে যেওনা চাঁদু!”
সহেলীদি ওর দিকে চেয়ে আছে দেখে রেশমী হাসি হাসি মুখে বলল, ”উফফ, আর ভাল্লাগেনা গো! কবে যে ঠান্ডাটা কমবে!”
সহেলীদি বলল, ”চুল এত উসকো খুসকো কেন তোর? স্নান করার টাইম পেয়েছিস আজ?”
রেশমী বলল, ”না, সেইজন্যই তো ট্রেনটা পেলাম! স্নান করার জন্য উঠলাম, গিজা অন করে কাগজটা দড়ি থেকে খুলতে গিয়ে দেখি ওমা, ঠান্ডায় তিনজন মারা গেছে। তাই আবার এসে ঘুমিয়ে পড়লাম, মাঝখান থেকে পনেরো মিনিট এক্সট্রা আরাম করা গেল। হি হি।”
রেশমী ভেবেছিল ওর কথা শুনে একটা হাসির হুল্লোড় উঠবে কিন্তু সেরকম কিছুই উঠল না দেখে ও বাঁদিকে চাইতেই ওর গা-পিত্তি জ্বলে গেল। যা ভেবেছিল ঠিক তাই। সবাই ঝুঁকে রয়েছে সুপর্ণার নতুন ফোনের দিকে, আর সুপর্ণা বেশ অহংকারী মুখ করে সবাইকে দ্যাখাচ্ছে ওর নতুন আই ফোন সেভেন। কাল রাতেই ফেসবুকে স্ট্যাটাস দেখেছে রেশমী, ওর বর ওকে অ্যানিভার্সারিতে গিফট করেছে।
সুপর্ণা বেশ গদগদ মুখে সবাইকে বলছে, ”আরে আমি অমিতকে বললাম, এত দামি ফোন দেওয়ার কি আছে, এই তো জন্মদিনে প্ল্যাটিনামের সেটটা দিলে! কিন্তু আমার বরকে তো জানোই, কোনও কথাই শুনবে না! শুধু এটাই নয়, ওই দিনটা আবার ফ্লোটেলে টেবিল বুক করেছে জানো! কি যে পাগলামি করে না!”
সহেলীদি, শর্মিষ্ঠা, অনুদি-রা হাঁ করে গিলছে সুপর্ণার কথা, মুগ্ধ চোখে হাতে নিয়ে টুকটাক ঘাঁটছে মহার্ঘ্য আই ফোনটা, কিন্তু রেশমীর আনন্দের ভাবটা কেটে গিয়ে মনটা খারাপ হয়ে গেল। এই শুরু হল সুপর্ণার বরের পাঁচালী। সারাক্ষণ ওর বর ওকে এটা দিচ্ছে ওটা দিচ্ছে, উফফ! পরক্ষণেই অনির্বাণের মুখটা মনে পড়তেই ওর গা-টা রি রি করে উঠল। সুপর্ণারই বা দোষ কি! যে বর এত ভালোবাসে, কারণে কারণে এত গিফট দেয়, ছুটির দিন হলেই বাইরে ঘুরতে যায়, ট্যুরে গেলেই সুপর্ণার জন্য নিয়ে আসে দামি শাড়ি, তার প্রশংসা করবে না তো কি রেশমীর বরের করবে? ফেসবুকে তো দেখে, বাপ রে! প্রতি সপ্তাহে গিফট, আর ভালোবাসার স্ট্যাটাস তো আছেই! কত সব ইনোভেটিভ গিফট দেয়, ওদের দুজনের ছবি দেওয়া কফি মগ, সুপর্ণার নাম কোলাজ করা কুর্তি!
রেশমীর ধাঁ করে মনে পড়ে গেল, ঘটনাচক্রে সুপর্ণা আর ওর বিয়ের তারিখ এক। শুধু সুপর্ণার বিয়ে হয়েছে চার বছর আগে, আর রেশমীর এটা সেকেন্ড বিবাহবার্ষিকী। আগামী পরশু। সুপর্ণার বর টেবিল বুক করেছে আর অনির্বাণ? রেশমীর মুখটা বেঁকে গেল, হুহ! ও ড্যাম শিওর অনির্বাণের মনেই নেই দিনটার কথা! নির্লজ্জের মতো যেচে মনে করালে আগের বারের মতো একটা শাড়ি নিয়ে এসে হাজির হবে। না আছে কোনো রোম্যান্টিক প্ল্যান, না আছে কোনো নতুন ধরনের গিফট দেওয়ার চিন্তাভাবনা! ফেসবুকে স্ট্যাটাস তো দূর, খোলেই না! বললেই বলে, ”আমার ওসব ভালো লাগে না! তার চেয়ে চল দুজনে ল্যাপটপে একটা সিনেমা দেখি।” মরণ!
স্কুলে পৌঁছেও ওর মনখারাপ ভাবটা কাটল না। অনির্বাণ বার দু-তিনেক ফোন করায় হু-হাঁ করল শুধু। আজকাল ও চুপচাপ থাকলেও অনির্বাণ সেটা নোটিসই করে না, রুটিনমাফিক প্রশ্নোত্তর রাউন্ডের পর ঠিক রেখে দেয় ফোন।
অনির্বাণ এতটাও আনরোম্যান্টিক কিন্তু ছিল না আগে, বাড়ি ফিরতে ফিরতে ভাবছিল রেশমী। বিয়ের আগে তো বটেই, বিয়ের পরেও প্রথম প্রথম হঠাৎ হঠাৎ দু-চার লাইনের কবিতা লিখে মেসেজ করত রেশমীকে, অফিস থেকে ফেরার সময় চকলেট নিয়ে ফিরত। যত ক্লান্তই থাক, রাতে রেশমীকে বুকের ওপর নিয়ে ঘুমত অঘোরে।
কিন্তু ইদানীং যেন কোনো দায়ই নেই রেশমীর ওপর। অফিস থেকে ফিরে শুধু কেজো কথা, ব্যস! তারপর ঘুমিয়ে যায় ভোঁস ভোঁস করে। বাসের বন্ধ জানলার ফাঁক দিয়ে ঢুকে আসা হিমেল হাওয়ায় রেশমীর কাঁপুনি লেগে যায়, ভালো করে টুপিটা জড়াতে জড়াতে চোখটা ভিজে আসে হঠাৎ। সুপর্ণার চার বছরেও এত ভালোবাসা, আর রেশমীর মাত্র দু-বছরেই কি এমন হল যে অনির্বাণ এরকম হয়ে গেল! তবে কি অন্য কেউ এখন দখল করেছে অনির্বাণের মন? আশঙ্কাটা মনে আসতেই শিরদাঁড়া দিয়ে একটা ঠান্ডা স্রোত নেমে যায় রেশমীর। সে-রকম কিছু হলে কি করবে ও? হ্যাঁ রেশমী মাথা গরম করে ফ্যালে দুমদাম, রেগে যায় হঠাৎ করে, সব ঠিক আছে, কিন্তু অনির্বাণকে তো ও প্রাণের চেয়েও বেশি ভালোবাসে! যদি সত্যিই ওকে ঠকায় অনির্বাণ? নিজের মনেই চোয়াল শক্ত করে রেশমী, সেরকম কিছু সত্যি সত্যি হলে লম্বা একটা ধারালো ছুরি সটান অনির্বাণের বুকে ঢুকিয়ে দিতে ওর একফোঁটাও হাত কাঁপবে না, একদম খুন করে দেবে ও। তারপর ও নিজেও সেই ছুরি দিয়ে মরবে না জেলে যাবে, তাই নিয়ে ওর কোনো মাথাব্যাথা নেই। যা হবার হবে।
আনমনে সহেলীদি-কে একটা হোয়াটসঅ্যাপ করল ও, ”কি করছ গো?”
মুহূর্তের মধ্যেই সহেলীদির উত্তর, ”এই তো, ট্রেনে রে, তুই বাড়ি পৌঁছে গেছিস?”
রেশমী উত্তর না দিয়ে লিখল, ”সুপর্ণার বরটা কি ভালো বল! কত কিছু দেয় ওকে! কি ভালোবাসে!”
সহেলীদি লিখল, ”হুম। পয়সাও আছে রে। আমার বর তো ভাবতেই পারেনা।” লেখার শেষে একটা দুঃখের ইমোটিকন।
রেশমী অমনি লিখল, ”নাগো, পয়সাটাই সব নয়। অনির্বাণ কি আইটি-তে কম মাইনে পায়? দেওয়ার মতো মন থাকা চাই বুঝলে? বৌকে ভালোবাসার মতো মন! কি সুন্দর সুন্দর সব ছবি দেয় সুপর্ণার বর!”
সহেলীদি লিখল, ”এটা ঠিকই বলেছিস রে। সবই ভাগ্য। আমি তো ফেসবুকে নেই, আমায় ক-টা পাঠাস তো, দেখব!”
আরো কিছুক্ষণ কথার পর বেশ কয়েকটা দুঃখের ইমোটিকন সহেলীদিকে ফরোয়ার্ড করে বাড়ি ফিরে ফ্রেশ হয়ে ও নতুন কাজের মেয়েটাকে ফোন করল। আগের সন্ধেবেলায় আসা মেয়েটা দুম করে কাজ ছেড়ে দিয়ে খুব বিপদে পড়ে গিয়েছিল, তারপর সুপর্ণাই এই মেয়েটার খোঁজ দিয়েছে। সুপর্ণার কাছে আগে কাজ করত, টাইমের অসুবিধার জন্য ছেড়ে দেয়। মেয়েটা ভালোই বেশ, বয়স কুড়ির মতো, বেশ হাসিখুশি আছে, তড়বড়িয়ে কথা বলে।
মাইনে টাইনে আগেই ঠিক হয়ে গিয়েছিল। মেয়েটাকে আপাতত একটা ডিমের অমলেট করতে বলে রেশমী ফেসবুক খুলল। অনির্বাণ আসার আগে অবধি এই দু-আড়াই ঘণ্টা ওর রোজকার অখণ্ড অবসর। অন্যদিন কোন সিনেমা দেখে, কিংবা মা-কে ফোন করে বকবক করে কিছুক্ষণ, আজ আর সেসব ইচ্ছে হল না। কি মনে হল, অনির্বাণের ফেসবুক অ্যাকাউন্টটা খুলল। হুম, যা ভেবেছে ঠিক তাই। অ্যাক্টিভিটি লগ দেখে বুঝল, সকালে মিনিট পাঁচেক অন হয়েছিল অনির্বাণ, টুকটাক ক-টা লাইক করে কেটে পড়েছে। না কারুর সঙ্গে চ্যাট, না কারুর ফটোয় কমেন্ট! ধুস! কি গোয়েন্দাগিরি করবে রেশমী!
বিরস মুখে ও লগ আউট করে নিজের অ্যাকাউন্টে ঢুকল। প্রথমেই সুপর্ণার ঝলমলে ছবি। পেছন থেকে জড়িয়ে আছে ওর বর। ছবির ক্যাপশন, প্রি-অ্যানিভার্সারি ক্লিক! রঙিন সুন্দর ছবিটা গোটা ল্যাপটপ জুড়ে যেন রেশমীকে উপহাস করতে লাগল।
রেশমীর হঠাৎ সহেলীদির কথা মনে পড়তে ফোন থেকে ফেসবুক খুলে ছবিটা ফরোয়ার্ড করতে গেল সহেলীদিকে, এমন সময় নতুন মেয়েটা রেশমীকে অমলেটের প্লেটটা দিতে এসে ল্যাপটপের দিকে চোখ পড়তে বলে উঠল, ”ওমা, সুপর্ণা দিদিমণি না! কত রোগা হয়ে গেছে গো!”
রেশমীর হঠাৎ মনে পড়ল মেয়েটা বেশ কয়েকমাস কাজ করেছিল সুপর্ণার বাড়ি, ও কাঁটাচামচে করে অমলেটের একটা ছোট পিস কেটে মুখে পুরে বলল, ”তুই ওর বাড়িতে কাজ করার টাইমে অন্য কাজ নিয়ে ছেড়ে দিয়েছিলি? আমার এখানেও ওরকম করবি না তো? ওরকম করলে আগেভাগেই বলে রাখ বাপু, আমি অন্য লোক দেখব। দুম করে ছেড়ে দিলে খুব মুশকিল হয়।”
নতুন মেয়েটার নাম মহুয়া, মহুয়ায় মাতাল মানুষের মতোই মাথা ঝাঁকিয়ে ঝাঁঝিয়ে উঠল সে, ”ইইহ, মহুয়া সর্দার কক্ষনো ওরকম করে না দিদিমণি। একজনের টাইমে অন্য কাজ নেবই বা কেন। সে তো আমি সুপর্ণা দিদিমণিকে তাই বলে ছেড়েছিলাম। দিদিমণিকে তো আর বলা যায় না আসল কারণ, বলো না!”
রেশমীর মুখে একটা কাঁচালংকার টুকরো পড়েছিল, এই মহুয়াকে বলা হয়নি ও ঝাল একদমই খেতে পারে না। ঝালে অস্থির হয়ে টুকরোটা বের করতে গিয়ে ও চোখ কুঁচকে তাকাল, ”আসল কারণ মানে! কি আসল কারণ?”
মহুয়া তার হিলহিলে শরীর দু-বার মুচড়িয়ে ঝাঁঝিয়ে উঠল, ”তোমার তো বন্ধু, তুমি আবার বোলো নি কো! ওই সুপর্ণাদিদিমণির বর যা শয়তান না, কি বলব তোমায়! আমি ঘর মুছতে ঢুকলেই নোংরা চোখে চেয়ে থাকত আমার দিকে, বজ্জাতটার নজর খালি বুকের দিকে। আমি চোখে চোখেই রাখতাম, একদিন সুপর্ণাদিদি ছাদে গেছে কাপড় মেলতে, আমার পিঠে হাত দিয়ে ডেকে বলে মহুয়া তোর চোখটা কি সুন্দর রে! ঝাঁটা মারি মুখে! মহুয়া সর্দার পয়সার জন্য খেটে খেতে পারে, কিন্তু অত সহজে চরিত্তির খোয়ায় না সে, বরকে গিয়ে বললাম ধোলাই দিতে, তো বর বলল আর যেতেই হবে না। পরদিন থেকেই আর যাইনি, ফোন করে বলে দিয়েছি সুপর্ণা দিদিমণিকে!”
শুনতে শুনতে মিনিটখানেক আগের ঝাল লাগাটা কোথায় উবে যায় রেশমীর, দিকবিদিক ভুলে ও চেঁচিয়ে ওঠে, ”কি যা তা বকছিস তুই? মিথ্যে কথা বলার আর জায়গা পাসনি? সুপর্ণার বর ওকে কত ভালোবাসে জানিস?”
মহুয়ার ফিসফিসে ভাব কেটে যায়, এবার তীক্ষ্ন গলায় আরো চেঁচিয়ে ওঠে, ”কি আমি মিছে কথা বলছি? ভালোবাসে? ওদের সারা পাড়া জানে গো দিদি, সুপর্ণাদিদির বর আদ্ধেক দিন রাতে এসে চেঁচামেচি করে, মারধোর করে, দিদির মাইনে নিয়ে নেয়, কত দিন আমি সকালে গিয়ে কালশিটে দেখেছি সুপর্ণাদিদির গায়ে। আমার কাছে একদিন কেঁদেও ফেলেছিল দিদি বলতে বলতে, আমি বলেছিলুম তুমি তো চাকরি করো, চলে যাও, এখানে পড়ে পড়ে মার খাও কেন? কিন্তু দিদি যাবে না। তারপর হাজারো মেয়ের সাথে লটরপটর গো, তাদের নিয়ে বাইরে যায় কাজে, সেই নিয়ে রোজকার অশান্তি। বরটা একদম ভালো না গো। মিছে কথা বলছি কিনা শুধোও গিয়ে তুমি ওদের পাড়ায়!”
রেশমী হতবাক হয়ে গেল। সুপর্ণার বাড়ি সে কোনোদিনও যায়নি, একেবারেই ট্রেনের আলাপ, সেই থেকে ফোনে, ফেসবুকে কন্ট্যাক্ট। সুপর্ণার বরের এই ভালোবাসা, রোম্যান্স সম্পর্কে রেশমীর পুরো ধারণাটাই ফেসবুকের ওপর দাঁড়িয়ে। হঠাৎ ও উপলব্ধি করল ভার্চুয়াল দুনিয়ায় যা দেখা যায় সেটাই যে সত্যি, তার কোনো মানে নেই। বরং ভার্চুয়াল দুনিয়ার পুরোটাই দাঁড়িয়ে আছে মেকি শো অফের উপর। মানুষ এখানে তার দুঃখ কষ্ট চেপে রেখে কৃত্রিম একটা ফানুসের মধ্যে বাস করে। আর তাই দেখে রেশমীর মতো বোকারা সেই ফানুসটাকেই সত্যি ভেবে নেয়। নিজেকে একটা আস্ত গর্দভ মনে হয় ওর।
ওকে বিহ্বল হয়ে তাকিয়ে থাকতে দেখে মহুয়া বলল, ”কি গো জল দেব? খুব ঝাল লেগে গেছে বুঝি?”
রেশমী উত্তর দিল না।
হোয়াটসঅ্যাপের দিকে চেয়ে দেখল সুপর্ণার ছবিটা তখনো সহেলীদির কাছে যাচ্ছে, ক্রস চিহ্নটা টিপে সেটা যাওয়া বন্ধ করল ও, তারপর একমুহূর্ত থেমে লিখল, ”হ্যাঁ, সবই ভাগ্য সহেলীদি! আমাদের ভাগ্য সত্যিই ভাল।”
লেখাটা পাঠিয়েই আর একমুহূর্তও দেরি করল না রেশমী, অনির্বাণকে ফোন করে পরশুদিনের অকেশনটা মনে করিয়ে দিতে হবে, নাহলে এবারেও ঠিক গিফট আনতে ভুলে যাবে ভোঁদাইটা!
স্টেশনের ওভারব্রিজে উঠতে না উঠতেই রেশমী দেখল দূরে ডাউন লোকাল আবছা কুয়াশার বুক চিরে ঢুকছে প্ল্যাটফর্মে। ছোটার গতি আরো বাড়িয়ে দিয়ে মনে মনে কম্পিউটারের চেয়েও দ্রুতগতিতে ক্যালকুলেশান করতে লাগল রেশমী, ওভারব্রিজ থেকে নেমে লেডিজ কামরা অবধি পৌঁছতে সময় লাগবে প্রায় সাড়ে তিন মিনিট, তার মধ্যে যদি ট্রেন থেকে লোক নেমে ওভারব্রিজ দিয়ে উঠতে শুরু করে দেয়, তবে আজকের মতো আর কোনো চান্স নেই, সেই সতেরো মিনিট পরের ট্রেন, আর তার মানেই হেডুর ত্যারচা চাউনি! তার ওপর এই আটটা পঞ্চান্নর মজাটা আর ওই ট্রেনে থাকে না। মুখটা নিজের অজান্তেই সিঁটকে গেল রেশমীর, তবু সে ছোটার গতি কমাল না। ব্যাগটাকে চেপে বুকের কাছে নিয়ে সামনে থপথপ করে উঠতে থাকা এক মোটা মহিলার প্রায় বগলের তলা দিয়ে পোল ভল্ট খেয়ে ছুটতে লাগল ও। তার ওপর ঠান্ডাটাও পড়েছে জব্বর! নাক দিয়ে যেন বরফকুচি ঢুকছে!
ওভারব্রিজ থেকে নেমে লেডিজের দিকে যখন ও রুদ্ধশ্বাসে ছুটছে, তখন ট্রেন তার ভেঁপু বাজিয়ে দিয়েছে। একে তাকে ধাক্কা মেরে হাঁপাতে হাঁপাতে গিয়ে ও কোনোমতে লেডিজের হাতলটা ধরে উঠতেই ট্রেন ছেড়ে দিল।
একেই আজকাল ছোটার অভ্যেস চলে গেছে, তার ওপর মোটা হয়ে যাচ্ছে, রাস্তার নেড়িকুকুরগুলোর মতো জিভ বার করে কিছুক্ষণ হাঁপিয়ে নিল ও, বুকের মধ্যে ধড়াস ধড়াস শব্দ হচ্ছে! নাহ, ব্যায়ামটা এবার শুরু করতেই হবে। কিছুক্ষণ ঠান্ডা হাওয়ায় দাঁড়িয়ে বেশ জিরিয়ে নিল, তারপর চোখ খুলে ভেতর দিকে তাকাতেই ওর মুখটা হাসিতে ভরে গেল। বাহঃ, আজ একদম ভরা সংসার! সহেলীদি, রুমাকাকিমা, অনুদি, শর্মিষ্ঠা, সুপর্ণা সক্কলে আছে। আবার ফাঁকাও আছে বেশ। গুটিগুটি পায়ে ও এগিয়ে গেল ওদের আটটা পঞ্চান্নর লেডিজ গ্রুপের দিকে।
ওকে দেখেই সহেলীদি চেঁচিয়ে উঠল, ”ওই তো রেশমী! যাক পেয়েছিস তাহলে! আমরা ভাবছিলাম আজকেও বুঝি লেপের তলা থেকে আর বেরোতে পারিসনি!”
কথাটা মিথ্যে নয়। পরপর দশটা অ্যালার্ম সেট করে রাখে রেশমী, একদম তিন মিনিটের গ্যাপে গ্যাপে, তবু লেপের তলা থেকে বেরনোর সময় যেন চোখ ফেটে জল আসে প্রত্যেক দিন! কত ভাবে নিজেকে মোটিভেট করে ও, আজ থেকে কত হাজার বছর আগে রাম সীতা লক্ষ্মণ এই কনকনে ঠান্ডায় কিভাবে দিনের পর দিন বনে থাকতেন, তাঁদের নিশ্চয়ই এত আরামদায়ক লেপও ছিল না, গাছের ছালটাল পড়েই থাকতে হত! এভারেস্টে ওঠার সময় তেনজিং নোরগে আর এডমন্ড হিলারি কত কষ্ট করেছিলেন, এই ঠান্ডায় পাশের ফ্ল্যাটের লোকটা রোজ ফার্স ট্রেন ধরে, সেইসব ভেবে নিজেকে সাহস জুগিয়ে চলে নিরন্তর। এরা যদি পারে, রেশমী পারবে না কেন, তাও আবার আটটার সময়! শুয়ে শুয়ে একটা করে অ্যালার্ম অফ করে, আর নিজেকে বলে, ”অনেক হয়েছে রেশমী, এবার ওঠ, নাহলে সেই ছোটাছুটি, স্কুলে ঢুকতে লেট, ফার্স পিরিয়ড মিস!”
ওর রোজকার এই সেলফ মোটিভেশানের কথা অনির্বাণকে রাতের টেবিলে বললে অনির্বাণ গম্ভীর মুখে খেতে খেতে বলে, ”হুহ! চোখের সামনে এতবড় মোটিভেটিং পার্সন থাকতে তোমার কিনা রাম সীতাকে দরকার পড়ছে! কেন আমাকে দেখতে পাও না? সকালে সাতটা পনেরোর ট্রেন ধরি আর রাতে সাড়ে ন-টায় ঢুকি? তোমার দেড় ঘণ্টা আগে বেরোই আর আড়াই ঘণ্টা পরে ঢুকি বুঝলে! তার ওপর প্রাইভেট চাকরি, তোমার মতো নাকি! আমাকে দেখে ইন্সপায়ার্ড হওয়া উচিত তোমার!”
রেশমী চুপসে যায়। অনির্বাণ প্রত্যেকদিন একদম রেডি হয়ে খেতে বসার আগে ওকে ডাকে, রেশমী অনেক কষ্টে লেপ থেকে বেরিয়ে চাদরমুড়ি দিয়ে এসে জবুথবু হয়ে ওই পাঁচ মিনিট যা ডাইনিং-এ বসে, তারপর রান্নার মাসির তৈরি করে দেওয়া ব্রেকফাস্ট খেয়ে অনির্বাণ বেরিয়ে গেলেই ও অন্ধের মতো গিয়ে বিছানায় ডাইভ মারে। কাজেই অনির্বাণকে দেখে মোটিভেট হওয়াই যায়, কিন্তু সেটা রেশমী স্বীকার করবে কেন! ও অমনি উত্তর দেয়, ”তা হতে পারে, কিন্তু তোমার শনি রবি দু-দিন ছুটি, আর আমার? অনলি রবি! সেটা ভুলে যেওনা চাঁদু!”
সহেলীদি ওর দিকে চেয়ে আছে দেখে রেশমী হাসি হাসি মুখে বলল, ”উফফ, আর ভাল্লাগেনা গো! কবে যে ঠান্ডাটা কমবে!”
সহেলীদি বলল, ”চুল এত উসকো খুসকো কেন তোর? স্নান করার টাইম পেয়েছিস আজ?”
রেশমী বলল, ”না, সেইজন্যই তো ট্রেনটা পেলাম! স্নান করার জন্য উঠলাম, গিজা অন করে কাগজটা দড়ি থেকে খুলতে গিয়ে দেখি ওমা, ঠান্ডায় তিনজন মারা গেছে। তাই আবার এসে ঘুমিয়ে পড়লাম, মাঝখান থেকে পনেরো মিনিট এক্সট্রা আরাম করা গেল। হি হি।”
রেশমী ভেবেছিল ওর কথা শুনে একটা হাসির হুল্লোড় উঠবে কিন্তু সেরকম কিছুই উঠল না দেখে ও বাঁদিকে চাইতেই ওর গা-পিত্তি জ্বলে গেল। যা ভেবেছিল ঠিক তাই। সবাই ঝুঁকে রয়েছে সুপর্ণার নতুন ফোনের দিকে, আর সুপর্ণা বেশ অহংকারী মুখ করে সবাইকে দ্যাখাচ্ছে ওর নতুন আই ফোন সেভেন। কাল রাতেই ফেসবুকে স্ট্যাটাস দেখেছে রেশমী, ওর বর ওকে অ্যানিভার্সারিতে গিফট করেছে।
সুপর্ণা বেশ গদগদ মুখে সবাইকে বলছে, ”আরে আমি অমিতকে বললাম, এত দামি ফোন দেওয়ার কি আছে, এই তো জন্মদিনে প্ল্যাটিনামের সেটটা দিলে! কিন্তু আমার বরকে তো জানোই, কোনও কথাই শুনবে না! শুধু এটাই নয়, ওই দিনটা আবার ফ্লোটেলে টেবিল বুক করেছে জানো! কি যে পাগলামি করে না!”
সহেলীদি, শর্মিষ্ঠা, অনুদি-রা হাঁ করে গিলছে সুপর্ণার কথা, মুগ্ধ চোখে হাতে নিয়ে টুকটাক ঘাঁটছে মহার্ঘ্য আই ফোনটা, কিন্তু রেশমীর আনন্দের ভাবটা কেটে গিয়ে মনটা খারাপ হয়ে গেল। এই শুরু হল সুপর্ণার বরের পাঁচালী। সারাক্ষণ ওর বর ওকে এটা দিচ্ছে ওটা দিচ্ছে, উফফ! পরক্ষণেই অনির্বাণের মুখটা মনে পড়তেই ওর গা-টা রি রি করে উঠল। সুপর্ণারই বা দোষ কি! যে বর এত ভালোবাসে, কারণে কারণে এত গিফট দেয়, ছুটির দিন হলেই বাইরে ঘুরতে যায়, ট্যুরে গেলেই সুপর্ণার জন্য নিয়ে আসে দামি শাড়ি, তার প্রশংসা করবে না তো কি রেশমীর বরের করবে? ফেসবুকে তো দেখে, বাপ রে! প্রতি সপ্তাহে গিফট, আর ভালোবাসার স্ট্যাটাস তো আছেই! কত সব ইনোভেটিভ গিফট দেয়, ওদের দুজনের ছবি দেওয়া কফি মগ, সুপর্ণার নাম কোলাজ করা কুর্তি!
রেশমীর ধাঁ করে মনে পড়ে গেল, ঘটনাচক্রে সুপর্ণা আর ওর বিয়ের তারিখ এক। শুধু সুপর্ণার বিয়ে হয়েছে চার বছর আগে, আর রেশমীর এটা সেকেন্ড বিবাহবার্ষিকী। আগামী পরশু। সুপর্ণার বর টেবিল বুক করেছে আর অনির্বাণ? রেশমীর মুখটা বেঁকে গেল, হুহ! ও ড্যাম শিওর অনির্বাণের মনেই নেই দিনটার কথা! নির্লজ্জের মতো যেচে মনে করালে আগের বারের মতো একটা শাড়ি নিয়ে এসে হাজির হবে। না আছে কোনো রোম্যান্টিক প্ল্যান, না আছে কোনো নতুন ধরনের গিফট দেওয়ার চিন্তাভাবনা! ফেসবুকে স্ট্যাটাস তো দূর, খোলেই না! বললেই বলে, ”আমার ওসব ভালো লাগে না! তার চেয়ে চল দুজনে ল্যাপটপে একটা সিনেমা দেখি।” মরণ!
স্কুলে পৌঁছেও ওর মনখারাপ ভাবটা কাটল না। অনির্বাণ বার দু-তিনেক ফোন করায় হু-হাঁ করল শুধু। আজকাল ও চুপচাপ থাকলেও অনির্বাণ সেটা নোটিসই করে না, রুটিনমাফিক প্রশ্নোত্তর রাউন্ডের পর ঠিক রেখে দেয় ফোন।
অনির্বাণ এতটাও আনরোম্যান্টিক কিন্তু ছিল না আগে, বাড়ি ফিরতে ফিরতে ভাবছিল রেশমী। বিয়ের আগে তো বটেই, বিয়ের পরেও প্রথম প্রথম হঠাৎ হঠাৎ দু-চার লাইনের কবিতা লিখে মেসেজ করত রেশমীকে, অফিস থেকে ফেরার সময় চকলেট নিয়ে ফিরত। যত ক্লান্তই থাক, রাতে রেশমীকে বুকের ওপর নিয়ে ঘুমত অঘোরে।
কিন্তু ইদানীং যেন কোনো দায়ই নেই রেশমীর ওপর। অফিস থেকে ফিরে শুধু কেজো কথা, ব্যস! তারপর ঘুমিয়ে যায় ভোঁস ভোঁস করে। বাসের বন্ধ জানলার ফাঁক দিয়ে ঢুকে আসা হিমেল হাওয়ায় রেশমীর কাঁপুনি লেগে যায়, ভালো করে টুপিটা জড়াতে জড়াতে চোখটা ভিজে আসে হঠাৎ। সুপর্ণার চার বছরেও এত ভালোবাসা, আর রেশমীর মাত্র দু-বছরেই কি এমন হল যে অনির্বাণ এরকম হয়ে গেল! তবে কি অন্য কেউ এখন দখল করেছে অনির্বাণের মন? আশঙ্কাটা মনে আসতেই শিরদাঁড়া দিয়ে একটা ঠান্ডা স্রোত নেমে যায় রেশমীর। সে-রকম কিছু হলে কি করবে ও? হ্যাঁ রেশমী মাথা গরম করে ফ্যালে দুমদাম, রেগে যায় হঠাৎ করে, সব ঠিক আছে, কিন্তু অনির্বাণকে তো ও প্রাণের চেয়েও বেশি ভালোবাসে! যদি সত্যিই ওকে ঠকায় অনির্বাণ? নিজের মনেই চোয়াল শক্ত করে রেশমী, সেরকম কিছু সত্যি সত্যি হলে লম্বা একটা ধারালো ছুরি সটান অনির্বাণের বুকে ঢুকিয়ে দিতে ওর একফোঁটাও হাত কাঁপবে না, একদম খুন করে দেবে ও। তারপর ও নিজেও সেই ছুরি দিয়ে মরবে না জেলে যাবে, তাই নিয়ে ওর কোনো মাথাব্যাথা নেই। যা হবার হবে।
আনমনে সহেলীদি-কে একটা হোয়াটসঅ্যাপ করল ও, ”কি করছ গো?”
মুহূর্তের মধ্যেই সহেলীদির উত্তর, ”এই তো, ট্রেনে রে, তুই বাড়ি পৌঁছে গেছিস?”
রেশমী উত্তর না দিয়ে লিখল, ”সুপর্ণার বরটা কি ভালো বল! কত কিছু দেয় ওকে! কি ভালোবাসে!”
সহেলীদি লিখল, ”হুম। পয়সাও আছে রে। আমার বর তো ভাবতেই পারেনা।” লেখার শেষে একটা দুঃখের ইমোটিকন।
রেশমী অমনি লিখল, ”নাগো, পয়সাটাই সব নয়। অনির্বাণ কি আইটি-তে কম মাইনে পায়? দেওয়ার মতো মন থাকা চাই বুঝলে? বৌকে ভালোবাসার মতো মন! কি সুন্দর সুন্দর সব ছবি দেয় সুপর্ণার বর!”
সহেলীদি লিখল, ”এটা ঠিকই বলেছিস রে। সবই ভাগ্য। আমি তো ফেসবুকে নেই, আমায় ক-টা পাঠাস তো, দেখব!”
আরো কিছুক্ষণ কথার পর বেশ কয়েকটা দুঃখের ইমোটিকন সহেলীদিকে ফরোয়ার্ড করে বাড়ি ফিরে ফ্রেশ হয়ে ও নতুন কাজের মেয়েটাকে ফোন করল। আগের সন্ধেবেলায় আসা মেয়েটা দুম করে কাজ ছেড়ে দিয়ে খুব বিপদে পড়ে গিয়েছিল, তারপর সুপর্ণাই এই মেয়েটার খোঁজ দিয়েছে। সুপর্ণার কাছে আগে কাজ করত, টাইমের অসুবিধার জন্য ছেড়ে দেয়। মেয়েটা ভালোই বেশ, বয়স কুড়ির মতো, বেশ হাসিখুশি আছে, তড়বড়িয়ে কথা বলে।
মাইনে টাইনে আগেই ঠিক হয়ে গিয়েছিল। মেয়েটাকে আপাতত একটা ডিমের অমলেট করতে বলে রেশমী ফেসবুক খুলল। অনির্বাণ আসার আগে অবধি এই দু-আড়াই ঘণ্টা ওর রোজকার অখণ্ড অবসর। অন্যদিন কোন সিনেমা দেখে, কিংবা মা-কে ফোন করে বকবক করে কিছুক্ষণ, আজ আর সেসব ইচ্ছে হল না। কি মনে হল, অনির্বাণের ফেসবুক অ্যাকাউন্টটা খুলল। হুম, যা ভেবেছে ঠিক তাই। অ্যাক্টিভিটি লগ দেখে বুঝল, সকালে মিনিট পাঁচেক অন হয়েছিল অনির্বাণ, টুকটাক ক-টা লাইক করে কেটে পড়েছে। না কারুর সঙ্গে চ্যাট, না কারুর ফটোয় কমেন্ট! ধুস! কি গোয়েন্দাগিরি করবে রেশমী!
বিরস মুখে ও লগ আউট করে নিজের অ্যাকাউন্টে ঢুকল। প্রথমেই সুপর্ণার ঝলমলে ছবি। পেছন থেকে জড়িয়ে আছে ওর বর। ছবির ক্যাপশন, প্রি-অ্যানিভার্সারি ক্লিক! রঙিন সুন্দর ছবিটা গোটা ল্যাপটপ জুড়ে যেন রেশমীকে উপহাস করতে লাগল।
রেশমীর হঠাৎ সহেলীদির কথা মনে পড়তে ফোন থেকে ফেসবুক খুলে ছবিটা ফরোয়ার্ড করতে গেল সহেলীদিকে, এমন সময় নতুন মেয়েটা রেশমীকে অমলেটের প্লেটটা দিতে এসে ল্যাপটপের দিকে চোখ পড়তে বলে উঠল, ”ওমা, সুপর্ণা দিদিমণি না! কত রোগা হয়ে গেছে গো!”
রেশমীর হঠাৎ মনে পড়ল মেয়েটা বেশ কয়েকমাস কাজ করেছিল সুপর্ণার বাড়ি, ও কাঁটাচামচে করে অমলেটের একটা ছোট পিস কেটে মুখে পুরে বলল, ”তুই ওর বাড়িতে কাজ করার টাইমে অন্য কাজ নিয়ে ছেড়ে দিয়েছিলি? আমার এখানেও ওরকম করবি না তো? ওরকম করলে আগেভাগেই বলে রাখ বাপু, আমি অন্য লোক দেখব। দুম করে ছেড়ে দিলে খুব মুশকিল হয়।”
নতুন মেয়েটার নাম মহুয়া, মহুয়ায় মাতাল মানুষের মতোই মাথা ঝাঁকিয়ে ঝাঁঝিয়ে উঠল সে, ”ইইহ, মহুয়া সর্দার কক্ষনো ওরকম করে না দিদিমণি। একজনের টাইমে অন্য কাজ নেবই বা কেন। সে তো আমি সুপর্ণা দিদিমণিকে তাই বলে ছেড়েছিলাম। দিদিমণিকে তো আর বলা যায় না আসল কারণ, বলো না!”
রেশমীর মুখে একটা কাঁচালংকার টুকরো পড়েছিল, এই মহুয়াকে বলা হয়নি ও ঝাল একদমই খেতে পারে না। ঝালে অস্থির হয়ে টুকরোটা বের করতে গিয়ে ও চোখ কুঁচকে তাকাল, ”আসল কারণ মানে! কি আসল কারণ?”
মহুয়া তার হিলহিলে শরীর দু-বার মুচড়িয়ে ঝাঁঝিয়ে উঠল, ”তোমার তো বন্ধু, তুমি আবার বোলো নি কো! ওই সুপর্ণাদিদিমণির বর যা শয়তান না, কি বলব তোমায়! আমি ঘর মুছতে ঢুকলেই নোংরা চোখে চেয়ে থাকত আমার দিকে, বজ্জাতটার নজর খালি বুকের দিকে। আমি চোখে চোখেই রাখতাম, একদিন সুপর্ণাদিদি ছাদে গেছে কাপড় মেলতে, আমার পিঠে হাত দিয়ে ডেকে বলে মহুয়া তোর চোখটা কি সুন্দর রে! ঝাঁটা মারি মুখে! মহুয়া সর্দার পয়সার জন্য খেটে খেতে পারে, কিন্তু অত সহজে চরিত্তির খোয়ায় না সে, বরকে গিয়ে বললাম ধোলাই দিতে, তো বর বলল আর যেতেই হবে না। পরদিন থেকেই আর যাইনি, ফোন করে বলে দিয়েছি সুপর্ণা দিদিমণিকে!”
শুনতে শুনতে মিনিটখানেক আগের ঝাল লাগাটা কোথায় উবে যায় রেশমীর, দিকবিদিক ভুলে ও চেঁচিয়ে ওঠে, ”কি যা তা বকছিস তুই? মিথ্যে কথা বলার আর জায়গা পাসনি? সুপর্ণার বর ওকে কত ভালোবাসে জানিস?”
মহুয়ার ফিসফিসে ভাব কেটে যায়, এবার তীক্ষ্ন গলায় আরো চেঁচিয়ে ওঠে, ”কি আমি মিছে কথা বলছি? ভালোবাসে? ওদের সারা পাড়া জানে গো দিদি, সুপর্ণাদিদির বর আদ্ধেক দিন রাতে এসে চেঁচামেচি করে, মারধোর করে, দিদির মাইনে নিয়ে নেয়, কত দিন আমি সকালে গিয়ে কালশিটে দেখেছি সুপর্ণাদিদির গায়ে। আমার কাছে একদিন কেঁদেও ফেলেছিল দিদি বলতে বলতে, আমি বলেছিলুম তুমি তো চাকরি করো, চলে যাও, এখানে পড়ে পড়ে মার খাও কেন? কিন্তু দিদি যাবে না। তারপর হাজারো মেয়ের সাথে লটরপটর গো, তাদের নিয়ে বাইরে যায় কাজে, সেই নিয়ে রোজকার অশান্তি। বরটা একদম ভালো না গো। মিছে কথা বলছি কিনা শুধোও গিয়ে তুমি ওদের পাড়ায়!”
রেশমী হতবাক হয়ে গেল। সুপর্ণার বাড়ি সে কোনোদিনও যায়নি, একেবারেই ট্রেনের আলাপ, সেই থেকে ফোনে, ফেসবুকে কন্ট্যাক্ট। সুপর্ণার বরের এই ভালোবাসা, রোম্যান্স সম্পর্কে রেশমীর পুরো ধারণাটাই ফেসবুকের ওপর দাঁড়িয়ে। হঠাৎ ও উপলব্ধি করল ভার্চুয়াল দুনিয়ায় যা দেখা যায় সেটাই যে সত্যি, তার কোনো মানে নেই। বরং ভার্চুয়াল দুনিয়ার পুরোটাই দাঁড়িয়ে আছে মেকি শো অফের উপর। মানুষ এখানে তার দুঃখ কষ্ট চেপে রেখে কৃত্রিম একটা ফানুসের মধ্যে বাস করে। আর তাই দেখে রেশমীর মতো বোকারা সেই ফানুসটাকেই সত্যি ভেবে নেয়। নিজেকে একটা আস্ত গর্দভ মনে হয় ওর।
ওকে বিহ্বল হয়ে তাকিয়ে থাকতে দেখে মহুয়া বলল, ”কি গো জল দেব? খুব ঝাল লেগে গেছে বুঝি?”
রেশমী উত্তর দিল না।
হোয়াটসঅ্যাপের দিকে চেয়ে দেখল সুপর্ণার ছবিটা তখনো সহেলীদির কাছে যাচ্ছে, ক্রস চিহ্নটা টিপে সেটা যাওয়া বন্ধ করল ও, তারপর একমুহূর্ত থেমে লিখল, ”হ্যাঁ, সবই ভাগ্য সহেলীদি! আমাদের ভাগ্য সত্যিই ভাল।”
লেখাটা পাঠিয়েই আর একমুহূর্তও দেরি করল না রেশমী, অনির্বাণকে ফোন করে পরশুদিনের অকেশনটা মনে করিয়ে দিতে হবে, নাহলে এবারেও ঠিক গিফট আনতে ভুলে যাবে ভোঁদাইটা!
চান্দ্রেয়ী গোঁজ হয়ে বিছানায় বসেছিল।
শুভব্রত দু-তিনবার এসে কথা বলানোর চেষ্টা করে অবশেষে ধাতানি খেয়ে বাইরের ঘরে ফিরে গেছে।
মিঠাই এসেছে বারতিনেক, ওর স্বভাবমতো কিম্ভূতকিমাকার সমস্ত প্রশ্ন করেও মা-র কাছ থেকে কোনো উত্তর পায়নি, চান্দ্রেয়ী এমন দায়সারাভাবে কথা বলেছে, শেষে বাচ্চা মেয়েটা ঠোঁট ফুলিয়ে কেঁদে ফেলেছে।
অন্যসময় হলে চান্দ্রেয়ী মেয়ের এইসব কৌতূহল মেটানোর দিকে কড়ানজর রাখে, এই সাড়ে তিন-চার বছর বয়সটা হল নিজের ডেটাবেস তৈরি করার সময়। এই সময় বাচ্চারা দিনে চার-পাঁচশো প্রশ্ন করে, আর সেটা স্বাভাবিক। সাধারণ জ্ঞানগুলো তো এখনই মনের অবচেতনে তৈরি হয়। নিজে সায়কিয়াট্রিস্ট হয়ে চান্দ্রেয়ী যদি নিজের মেয়েকে এই সময়টা ভালোভাবে না গড়ে তোলে, আর কে করবে?
কিন্তু আজকের ব্যাপার আলাদা। চান্দ্রেয়ী বিছানায় বসেও যেন এখানে নেই, শূন্যদৃষ্টি মেলে চেয়ে আছে দূরের কোনো অজানা দিকে।
শুভব্রত বাইরের ঘরে দিব্যি খোশগল্পে মেতেছিল, এবারে অনেকদিন পর শ্বশুরবাড়ি আসা হয়েছে। ব্যাঙ্গালোরে দুজনেরই টাইট শিডিউল, শুভব্রত আর চান্দ্রেয়ী একই হসপিটালে চাকরি করে, ও অর্থোপেডিক, আর চান্দ্রেয়ী সায়কিয়াট্রি। সেখানে পুজোর সময় এত টানা ছুটি কোনোবারই মেলে না, একদিন ছুটি নিয়ে হোয়াইটফিল্ড বা কোনো বেঙ্গলি ক্লাবে মেয়েকে নিয়ে গিয়ে দুর্গাপুজো দেখাতে হয়। তাই এবার প্রায় এপ্রিল-মে মাস থেকে দুজনেই প্ল্যান করেছিল পুজোয় দিনদশেকের ছুটি নিয়ে কলকাতা আসবেই।
কলকাতা মানে চান্দ্রেয়ীর বাড়ি। শুভব্রতর বাবা-মা কয়েক প্রজন্মের প্রবাসী বাঙালি, তাঁরা থাকেন রাজস্থানের জয়পুরে। সেখানেও ঘুরে আসা হয়েছে এই বছরের জানুয়ারিতে।
চান্দ্রেয়ী বিছানায় এতক্ষণ বসেছিল, এবার পা-দুটোকে সামনের দিকে ছড়িয়ে দিয়ে মাথাটা একটু হেলিয়ে দিল বালিশে। সদ্য পাটভাঙা নতুন শাড়ি পরেছিল প্যান্ডেলে একটু ঘুরে আসবে বলে।
কিন্তু এখন সেসব আর ইচ্ছেই করছে না। এটা কি করে সম্ভব? যতবার ব্যাপারটা ভাবছে, ভেতরে ভেতরে কেমন একটা ভয়মেশানো বিশ্রী অনুভূতি হচ্ছে। বাবা, যাকে ও ছোট্ট থেকে নিজের আদর্শ ভেবে এসেছে, সেই বাবার সম্পর্কে এইধরনের কথা যেন ও কল্পনাও করতে পারছে না!
মা কখন ঘরে ঢুকেছেন ও খেয়াল করেনি, এখন চটকাটা ভেঙে গেল মায়ের কথায়, ”কি ব্যাপারটা কি তোর? নিজেই সকাল থেকে উঠে আমাকে তাড়া মারলি প্যান্ডেলে যাব প্যান্ডেলে যাব করে, তাড়াহুড়ো করে রান্নাবান্না সারলাম, আর নিজেই এখন গোঁজ হয়ে বসে পড়লি?”
চান্দ্রেয়ী এবারেও কোনো উত্তর দিল না।
উদাসচোখে মাথাটা পেছনের দিকে হেলিয়ে দিল।
”কি হয়েছে কি তোর?” মা এবার পায়ে পায়ে ওর কাছে এগিয়ে এলেন, ”শুভব্রতর সঙ্গে আবার ঝগড়া-টগড়া করলি নাকি? ভালো ছেলেটাকে পেয়েছিস তো, তাই নাকে দড়ি দিয়ে ঘোরাচ্ছিস। আমাদের মতো হলে …!”
মায়ের এই তিনশো তিরানব্বইবার বলা কথার মাঝখানে চান্দ্রেয়ী বাধা দিয়ে বলল, ”আচ্ছা মা, আমরা যখন থাকি না, তোমরা তখন কি করো?”
”মানে?” মা এমন অপ্রাসঙ্গিক প্রশ্নে যেন বেশ ভ্যাবাচ্যাকা খেয়ে গেলেন, ”তোরা আবার থাকিস কোথায়! এই তো এলি কতদিন পর!”
”হ্যাঁ সেটাই বলছি। দুজনে মিলে সকাল থেকে কি করো এতবড় বাড়িতে সারাদিন?”
”কি আবার করব?” মা খাটের একপাশে কাল রাত থেকে পড়ে থাকা চান্দ্রেয়ীর সালোয়ার কামিজটা ভাঁজ করতে শুরু করলেন, ”তোর বাবা সকালে উঠে বাইরের বাগানে ফুলগাছগুলোর তদারকি করে, আমি ফুলুর মা এলে রান্নার জোগাড় করি।”
”তারপর?” চান্দ্রেয়ী তীক্ষ্ন গলায় প্রশ্ন করে।
”তারপর কাগজ পড়তে পড়তে চা খেয়ে তোর বাবা বাজারে যায়, আমি জলখাবার বানাই, বাজার থেকে ফিরে জলখাবার খেয়ে খেলতে বসে পড়ে।” মা এবার ভ্রু কুঁচকোলেন, ”কি ব্যাপার বল তো? আমরা সারাদিন কি করি, তাই নিয়ে তুই কি করবি? এসব তো কোনোদিন জিজ্ঞেস করিস না?”
”কতক্ষণ মোবাইলে খেলে বাবা?” চান্দ্রেয়ী মা-র শেষ প্রশ্নটায় পাত্তাই দিল না।
”ওই তো, একটা-দেড়টা নাগাদ। তারপর স্নান করে খেতে বসে। দুপুরে চারটে অবধি খেলে ক্লাবে বেরিয়ে যায়। আসে সন্ধে ছ-টা সাড়ে ছ-টা। এসে একটু টিভি-ফিভি দেখে, আমিও বইটই পড়ি, তারপর রাতের খাওয়া সেরে ঘুম।” মা চোখ সরু করলেন, ”বুড়োবুড়িকে নিয়ে গল্প লিখবি নাকি?”
চান্দ্রেয়ী এবারেও মা-র কথায় উত্তর দিল না, কি যেন ভাবতে ভাবতে বলল, ”তার মানে, সকালে দশটা থেকে একটা, আবার দুপুরে দুটো থেকে চারটে অবধি বাবা মোবাইলে বসে থাকে?”
”তাছাড়া আবার কি!” মা এবার মুখ বেঁকালেন, ”আগে তবু গল্পগুজব করত, ক্লাবে কি হল, চায়ের দোকানে কি হল, এখন সারাক্ষণ মুখে কুলুপ এঁটে মোবাইল করছে। বিরক্ত লেগে যায় মাঝেমধ্যে! চোখেরও বারোটা বাজছে, ঘাড়েরও।”
”বাবা যখন মোবাইলে খেলে, তখন তুমি পাশেই বসে থাকো?” মা থামতে না থামতেই চান্দ্রেয়ী বুলেটের মতো প্রশ্ন করল।
মা এবার ঝঙ্কার দিয়ে উঠলেন, ”আমার কি কাজকম্ম নেই নাকি যে সারাক্ষণ পাশে বসে থাকব? তোর বাবা তো মোবাইল নিয়েই ব্যস্ত, আমি একা একা বসে কি করব? আমি আমার কাজ করি, সংসারে কি কাজ একটা? তাছাড়া তোর বাবা তো দোতলায় গিয়ে খেলে।”
চান্দ্রেয়ী ঠোঁট কামড়াল।
পাঁচ বছর আগে যখন বাবা রিটায়ার করেছিলেন, তার বহু আগে থেকেই ওরা সবাই জানত বাবা অবসর জীবনটা খেলেই কাটাবেন।
খেলা মানে ব্রিজ। বাবার ব্রিজ খেলার নেশা বহুবছর থেকে ছিল, সেই ট্রেনে সবাই মিলে রুমাল পেতে খেলতে খেলতে যাওয়া থেকে নানারকমের টুর্নামেন্ট। তারপর তো গত দশবছর হল ভারতের বিভিন্ন জায়গায় ক্লাবের হয়ে খেলে বেড়ান। আগে অফিস থাকার সময় তবু ছুটিছাটা পাওয়া নিয়ে একটু সমস্যা ছিল, রিটায়ারের পর আর কোনো অসুবিধা নেই। এপাড়ার আরো দুজন আছেন, সাধনকাকু আর ব্যানার্জিজেঠু, তিনজন মিলে হিল্লিদিল্লি করে বেড়ান।
বছরখানেক ধরে চান্দ্রেয়ী যখনই ফোনে বাবাকে জিজ্ঞেস করত, ”কি বাবা, কেমন খেলা হচ্ছে?”
বাবা তখন বিমর্ষমুখে বলতেন, ”আর বলিস না। দিনদিন পিছিয়ে পড়ছি।”
”কেন? এই তো এত মোটা মোটা বই পড়ো!” চান্দ্রেয়ী অবাক হয়েছিল।
বাবা মাথা নেড়েছিলেন, ”শুধু বই পড়ে থিওরেটিকাল নলেজ নিয়ে তো কিছু হয় না, রেগুলার বাঘা বাঘা খেলোয়াড়ের সাথে খেলতে হয়, তবেই তো চালগুলো পাকা হবে। চৌধুরী, ব্যানার্জিদা আর সাধনও আমারই মতো, ঠিক সময়ে কল করতে পারে না। আমরা টুর্নামেন্টগুলোয় শুধু এইজন্য ক্রমশ পিছিয়ে পড়ছি!”
চান্দ্রেয়ী চিন্তিতভাবে বলেছিল, ”তাহলে? কি উপায়? সবাই কি করে প্র্যাকটিস করে? মানে বললেই তো আর কেউ বাঘা বাঘা প্লেয়ার পাচ্ছে না দিনরাত প্র্যাকটিসের জন্য।”
”একটা ওয়েবসাইট আছে।” বাবা বলেছিলেন, ”সেখানে সারা পৃথিবীর নানাপ্রান্ত থেকে সবরকমের প্লেয়ার অনলাইন থাকে। সেখানেই তো সবাই খেলে। তিনরকম ক্যাটেগরি হয়। বিগিনার, মডারেট আর এক্সপার্ট। রোজ ওই এক্সপার্টদের সাথে খেলতে পারলে …!” বাবা উৎসাহী গলায় বলেছিলেন।
বাবার ব্রিজ খেলা নিয়ে চিরকালই চান্দ্রেয়ীর ভীষণ উৎসাহ, বাবা থামতে না থামতেই বলে উঠেছিল, ”দারুণ তো! তুমিও খেল।”
বাবা বলেছিলেন, ”কি করে খেলব? আমার কি কম্পিউটার আছে? আর এই বুড়ো বয়সে ওইসব শেখার আর ইচ্ছেও নেই।”
চান্দ্রেয়ী আর কিছু বলেনি। দিনকয়েক পরে অনলাইন একটা ই-কমার্স সাইট থেকে ঝকঝকে একটা স্মার্টফোন পৌঁছে গিয়েছিল কলকাতায় বাবার ঠিকানায়।
বাবা অমনি ফোন করেছিলেন, ”এইবয়সে এইসব ঢাউস ফোন কি করে ইউজ করব! দুমদাম তুই এসব পাঠাস কেন? এটা ফেরত দেওয়া যাবে না?”
”না যাবে না।” হসপিট্যালে ডিউটি করতে করতে চান্দ্রেয়ী সাফ জানিয়েছিল, ”রুকুকে বলে দিয়েছি, বিকেলবেলা ও গিয়ে তোমার ফোনে ওই ওয়েবসাইটের অ্যাপটা ইন্সটল করে সব শিখিয়ে দিয়ে আসবে।”
রুকু ওদের পাশের বাড়িতে থাকে। ক্লাস এইটে পড়ে। সে এসে জেঠুকে শুধু ব্রিজ খেলাই নয়, আরো অনেক কিছু শিখিয়ে দিয়ে গিয়েছিল।
ফলস্বরূপ সপ্তাহখানেকের মধ্যে বাবার যখন তখন ভিডিও কলের ঠ্যালায় চান্দ্রেয়ী পাগল হয়ে যেতে বসেছিল প্রায়।
এখন বাবা ফোনটাকে অনেকটাই রপ্ত করে ফেলেছে, নাতনির সাথে ভিডিও চ্যাট থেকে শুরু করে, কোন দরকারী ডকুমেন্টস ছবি তুলে পাঠানো, সবই করে ফেলে নিমেষে।
কিন্তু এতকিছুর ভালোর মধ্যে যে কাল রাতে চান্দ্রেয়ীকে যে ওইরকম একটা জিনিস দেখতে হবে, তা ও স্বপ্নেও ভাবতে পারেনি।
মা কখন ঘর থেকে বেরিয়ে গেছেন, ভাবতে ভাবতে ও খেয়ালই করেনি। সম্বিত ফিরল শুভব্রতর কথায়, ”কি ব্যাপারটা কি তোমার, অ্যাঁ?”
চান্দ্রেয়ী চমকে তাকাতে শুভব্রত বেশ গলা চড়িয়ে বলে চলল, ”কবে থেকে কলকাতার পুজো কলকাতার পুজো করে হাঁপিয়ে যাচ্ছিলে, আর এখন সকাল থেকে বিছানায় থম মেরে বসে আছ। মা পর্যন্ত তোমার জন্য রেডি হয়ে বেরোতে পারছেন না। মিঠি, বাবা সবাই হাঁকডাক করছে। কি হল কি তোমার?”
চান্দ্রেয়ী কেমন শূন্য দৃষ্টিতে স্বামীর দিকে তাকাল।
চান্দ্রেয়ীর এরকম মূর্তি দেখে শুভব্রত এবার একটু ভেবলে গেল, কাছে এসে বলল, ”কি হয়েছে বলো তো তোমার? এনি প্রবলেম?”
ছোট থেকেই চান্দ্রেয়ীর এই এক দোষ, মন খারাপের সময় কেউ ভালো করে কথা বললেই ও নিজেকে আর সামলে রাখতে পারে না, সব দুঃখ ঝরিয়ে দিয়ে পেতে চায় একটু আশ্রয়। এবারেও সেটাই হল। শুভব্রতর নরম জিজ্ঞাসাতেই ওর চোখ জলে ভরে গেল, সেখানে টলটল করতে লাগল বড় বড় জলের ফোঁটা।
”কি হয়েছে চান্দ্রেয়ী?” দেখেশুনে শুভব্রত আরো হতবুদ্ধি হয়ে গেল। এতদিন পরে বাপের বাড়ি এসে কান্নাকাটি তো খুব সামান্য ব্যাপার নয়।
চান্দ্রেয়ীর গলার কাছটা দলা পাকিয়ে উঠছিল। তবু ও মুখে কিছু বলতে পারল না। হাতের চেটো দিয়ে চোখদুটো মুছে ধরা গলায় বলল, ”কিছু না। তুমি যাও। মা-কে বলো আমি আসছি।”
কিন্তু শুভব্রত গেল না, উলটে খাটের কোণায় বসে পড়ে বলল, ”না বলো আমাকে কি হয়েছে।”
চান্দ্রেয়ী কাঁদোকাঁদো মুখে শুভব্রতর মুখের দিকে তাকাল। শুভব্রত শুধু যে ওর স্বামী তাই নয়, কতবছর হয়ে গেল, সেই মেডিক্যাল কলেজ থেকে ওরা বন্ধু। সামান্য কিছু ঘটলেও ওকে না বললে পেটের ভাত হজম হয় না চান্দ্রেয়ীর।
কিন্তু, এ যে বড় লজ্জার কথা! কি করে বলবে ও? বাবার সম্পর্কে এত খারাপ একটা ব্যাপার, এত চিন্তার একটা ব্যাপার কি ওকে বলা যায়?
শুভব্রতই বা কি ভাববে শ্বশুরমশাইয়ের সম্পর্কে?
তবুও চান্দ্রেয়ী বলাই ঠিক করল। এভাবে মনের মধ্যে একা একা গুমরে মরলে লাভ তো কিছু হবেই না, উলটে বিপদ বাড়তে পারে।
বিদ্যুৎচমকের মতো ওর মনে হল, আচ্ছা, বাবা কোনো ফাঁদে পড়েননি তো? কোনো বিপদে পড়লে ওরা তো ব্যাঙ্গালোর থেকে চট করে আসতেও পারবে না, তখন কি হবে!
ও কাঁদো কাঁদো গলায় শুভব্রতর হাতটা চেপে ধরে বলল, ”বাবা … বাবা খুব খারাপ হয়ে গেছে গো!”
”বাবা খারাপ হয়ে গেছে!” শুভব্রত আরো দিশেহারা হয়ে গেল, ”মানে?”
চান্দ্রেয়ী ফোঁপাতে ফোঁপাতে বলল, ”বাবা সকালে ফোনটা দিয়ে গিয়েছিল, বলল সাইলেন্ট হয়ে যায় মাঝেমধ্যে ফোনটা, একটু ঠিক করে দে তো!”
”হ্যাঁ তো?”
”বাবার ফোনটা নিয়ে ঘাঁটাঘাঁটি করতে গিয়ে যা দেখলাম …!” চান্দ্রেয়ী আর নিজেকে সামলাতে পারল না, বেশ সশব্দে কেঁদে উঠল।
শুভব্রত বলল, ”আরে কি দেখলে সেটা বলবে তো!”
চান্দ্রেয়ী প্রাণপণে নিজেকে সামলাতে সামলাতে বলল, ”দেখলাম কাল বাবা ইন্টারনেটে সার্চ করেছে ভায়াগ্রা সত্যিই উপকারী কিনা!” কথাটা বলেই ও লজ্জায় বালিশে মুখ গুঁজে ফেলল।
শুভব্রত সামান্য কয়েক মুহূর্ত নিল পুরো ব্যাপারটা হৃদয়ঙ্গম করার জন্য, তারপর হো হো করে হাসিতে ফেটে পড়ল, ”তুমি এই সামান্য ব্যাপারের জন্য সকাল থেকে মৌনব্রত পালন করছ? আরে ওইসব লিঙ্ক তো ভাইরাস, অনেক সময় দেখবে একটা ওয়েবপেজ খুলতে গেলে ওইসব খুলে গেল। তুমি না সত্যিই!”
”না। এটা ভাইরাস নয়।” চান্দ্রেয়ী শক্তগলায় বলল, ”বাবা গুগলে বারবার সার্চ করেছে, সেটা আমি সার্চ হিস্ট্রিতে দেখেছি। শুধু তাই নয়, বাবা আমাজনেও উইশ লিস্টে অ্যাড করে রেখেছে।”
শুভব্রত এবার হাসি থামিয়ে বলল, ”তা রেখেছেন রেখেছেন। তাতে তোমার সমস্যাটা কোথায়? একজন প্রাপ্তবয়স্ক মানুষ তাঁর নিজের ইচ্ছেমতো কিছু কেনার কথা ভাবতেই পারেন। আর …।” শুভব্রত এবার রীতিমতো রেগে উঠল, ”তোমার এই গোয়েন্দাগিরির বদভ্যাসটা আমার ওপর দেখিয়ে দেখিয়ে তো আমার অবস্থা খারাপ করছই, এবার যার-তার ওপর অ্যাপ্লাই করতে শুরু করেছ। এগুলো কি ধরনের অভব্যতা? ছি ছি। বাবা শুনলে কি ভাববেন বলো তো? প্রত্যেকের একটা ব্যক্তিগত জীবন থাকে। সেটাকে সম্মান করতে শেখো।”
চান্দ্রেয়ী যেন শুনতেই পেল না, বলল, ”তুমি বুঝতে পারছ না। আমরা যখন ছোট ছিলাম, তখন বাবা-মা আমরা কি করছি, কার সাথে মিশছি সেসব দিকে খেয়াল রাখতেন না?”
”তোমার বাবা এখন কি ছোট হয়ে গেছেন বলতে চাও?” শুভব্রত এবার ক্রমশ বিরক্ত হয়ে উঠছিল।
”আহা বয়সে ছোট না হোক, ভার্চুয়াল দুনিয়ায় তো ছোটোই। ইন্টারনেটে কতরকম ট্র্যাপ থাকে, তা তুমি জানো না?” চান্দ্রেয়ী বলল, ”এইতো সেদিন, আমাকে ফোন করে বলে কি, একটা ইমেল এসেছে আমি ১০ লক্ষ পাউন্ড জিতেছি, একাউন্ট নম্বর পাঠাতে বলছে, রিপ্লাইতে গিয়ে লিখে সেন্ড করে দেব তো? ভাব! যদি আমাকে না জিজ্ঞেস করত, তাহলে কি হত?”
শুভব্রত বলল, ”কিন্তু এখানে তো তেমন কিছু …!”
”কে বলেছে তোমায়?” চান্দ্রেয়ী ফুঁসে উঠল, ”তুমি জানো এই বয়সে কতরকম সমস্যা হয়? মেয়েদের মেনোপজাল ডিপ্রেশনের মতো ছেলেদেরও ডিপ্রেশন আসে। মা তবু আমার সাথে শেয়ার করতে পারে, বাবা কার সাথে করবে? হসপিট্যালের জার্নালে গতবছর একটা আর্টিকেল লিখেছিলাম পড়োনি? হাইপারঅ্যাকটিভ সেক্সুয়াল ডিজায়ার ডিজঅর্ডার অ্যামাং এল্ডারলি?” চান্দ্রেয়ীর মুখটা আবার কাঁদোকাঁদো হয়ে গেল, ”বা-বাবারও যদি তেমন কিছু হয়? হয়তো সঙ্কোচে কাউকে বলতেও পারছে না, মা-র সাথেও শেয়ার করতে পারছে না, এদিকে ইন্টারনেটে এইসব করে কোনো ডেটিং সাইট ফাইটে গিয়ে যদি বাজে কারুর পাল্লায় পড়ে …!”
”উফ! কোথা থেকে কোথায় নিয়ে চলে গেলে!” শুভব্রত রেগেমেগে বলল, ”আগে পুরো ব্যাপারটা বুঝতে দাও। প্রথমেই ওভাররিয়্যাক্ট কোরোনা। বাবার সার্চ হিস্ট্রিতে ভায়াগ্রা ছাড়া আর কি দেখেছ?”
চান্দ্রেয়ী এবার অসহায় চোখে তাকাল, ”আর তো কিছু তেমন … মানে ওই টুকটাক … ফেসবুক, নেটব্যাংকিং, ব্রিজ, শেয়ারমার্কেট এইসব।”
”কোনো পর্নোগ্রাফি সাইট চোখে পড়েনি?” শুভব্রত চোখ সরু করে বলল।
চান্দ্রেয়ীর মুখটা নিমেষে লাল হয়ে উঠল, ”ছি! তুমি আমার বাবার সম্পর্কে এমন বাজে ভাবনা ভাবতে পারলে? আমার বাবার মতো আদর্শবাদী মানুষ তুমি দেখেছ কখনো? এইজন্য তোমায় কিছু বলতে ইচ্ছে করে না।”
”আ হা!” শুভব্রত বলল, ”এর সাথে ভাল খারাপ আদর্শ-টাদর্শের কি আছে রে বাবা! উফ, এটা একটা হিউম্যান ইন্সটিংক্ট! প্রতিটা প্রাপ্তবয়স্ক মানুষ জীবনে একবার হলেও পর্ণ দেখেছেন।”
”থামো তুমি।” চান্দ্রেয়ী কেটে কেটে বলল, ”আমার বাবা তোমার মতো নয়। আমাদের গোটা সুভাষনগর জানে বাবা কেমন মানুষ, বুঝলে? সমস্ত মেয়েকে উনি মাতৃজ্ঞানে দেখেন।”
”সমস্ত মেয়েকে মানে, তোমার মাকেও কি মায়ের চোখে …?” শুভব্রত রাগিয়ে দেওয়ার জন্য আরো কি বলতে যাচ্ছিল, হঠাৎ চুপ করে গেল।
আকস্মিক চান্দ্রেয়ীর বাবা ঢুকেছেন ঘরে, ”কি ব্যাপার! তোরা বেরোবি না? বেলা তো হয়ে এল। এরপর আর কখন যাবি?”
চান্দ্রেয়ী মুহূর্তের মধ্যে নিজেকে স্বাভাবিক করে নিল। জোর করে মুখে হাসি টেনে বলল, ”হ্যাঁ, এই যাব। বাবা তোমার ফোনটা আর সাইলেন্ট হয়ে যাচ্ছে নাতো?”
বাবা হেসে বললেন, ”না, এইতো সাধন ফোন করল, তোকে বলেছিলাম না, একাদশীর দিন আমরা ক্লাবে একটা হেলথ ক্যাম্প করছি, সেই ব্যাপারেই। দিব্যি রিং হল।” কথাটা বলেই বাবা শুভব্রতর দিকে তাকালেন, ”তোমাকে কিন্তু ঘণ্টাতিনেক বসতে হবে সেদিন ওখানে শুভব্রত। আমি সবাইকে বলে রেখেছি। বেশি কিছু না, একটু জেনারেল চেক আপ করলেই …!”
”হ্যাঁ হ্যাঁ সে ঠিক আছে, কোনো ব্যাপার নয় বাবা।” শুভব্রত আশ্বস্ত করল, ”সঙ্গে ব্লাড ডোনেশন-টোনেশনও আছে নাকি?”
”ব্লাড ডোনেশন আগেরবার রেখেছিলাম, এবার বাদ দিয়েছি। পরে সেই ব্লাড রিপোজিটরি নিয়ে খুব সমস্যা হয়, ব্লাড ব্যাঙ্কগুলোও অনেক অজুহাত দেখায়।” বাবা বললেন, ”এবার ওই কয়েকজন ডাক্তার বসবেন, কিছু ওষুধ দেওয়া হবে, ওই আর কি!”
”শুভব্রতকে বসতে বলছ, আর আমাকে বলছ না?” চান্দ্রেয়ী খনখনে গলায় বলল।
বাবা বললেন, ”হাড়ের সমস্যায় তো সবাই এখন ভুগছে, বিশেষ করে পাড়ার বয়স্করা। তাই অর্থোপেডিকের খুব ডিমান্ড। সঙ্গে অস্থায়ী এক্স-রে মেশিনও লাগাচ্ছি আমরা, যাতে দরকারে চট করে এক্স-রে করে দেখিয়ে নেওয়া যায়।” তারপর বাবা চান্দ্রেয়ীকে রাগানোর জন্য শুভব্রতর দিকে তাকিয়ে একটু চোখ টিপে বললেন, ”মাথার গোলমালে তো এখনো তেমন কেউ পড়েনি, তাই তোকে আর ডাকা হচ্ছে না।”
চান্দ্রেয়ী আবার রেগে উঠল, ”তোমাকে কতবার বলেছি সায়কিয়াট্রিস্ট মানে মোটেও পাগলের ডাক্তার নয়? মানুষের এখন স্ট্রেসফুল জীবন, সবারই মাঝেমধ্যে সায়কিয়াট্রিস্টের পরামর্শ নেওয়া উচিত।”
”সে যাইহোক, এখানকার লোকেদের ওইসব ডাক্তারের দরকার নেই।” বাবা গম্ভীরভাবে বললেন, ”তখন তো অনেকবার বলেছিলাম কার্ডিও বা অর্থোতে এমডিটা কর, তখন তো শুনিসনি।”
শুভব্রত এবার চান্দ্রেয়ীকে আরো চটিয়ে দিতে দুঃখ দুঃখ মুখ করে বলল, ”আসলে নম্বরটা একটু বেশি পেলেই ওগুলো পেয়ে যেত, সেটা হল না, আর কি করা যাবে!”
চান্দ্রেয়ী দুজনের রসিকতা এখনো বুঝতে পারল না, বলল, ”মানে? আমি তোমার থেকে বেশি মার্কস পেয়েছিলাম শুভ! সায়কিয়াট্রি আমি স্বেচ্ছায় পছন্দ করেছিলাম! আর বাবা তুমিও চুপ করে বসে কি শুনছ? তুমি তো সত্যিটা জানো!”
বাবা হাত উলটে বললেন, ”আমি তোদের ডাক্তারির পরীক্ষার কি অত বুঝি বল তো? যা বুঝিয়েছিস তাই বুঝেছি।”
চান্দ্রেয়ী এবার আর সহ্য করতে পারল না, বিছানা থেকে নেমে দুম দুম করে পা ফেলে চলে গেল বাইরের ঘরে।
বাবা আর শুভব্রত হেসে উঠল হো হো করে। বউ রেগেমেগে চলে গেলেও শুভব্রত বেশি চাপ নিল না, চান্দ্রেয়ীর মান-অভিমান এই বর্ষা, এই শরতের মত। একটু বাদেই ঠিক হয়ে যাবে।
*
কিন্তু কিছুই ঠিক হল না।
চান্দ্রেয়ীর দুশ্চিন্তা তো কমলই না, বরং হু হু করে বেড়ে গেল।
মহাষ্টমীর সকালে ও মিঠাইকে শাড়ি পরিয়েছিল। অনেকদিন ধরে ইচ্ছে ছিল মেয়েকে টুকটুকে একটা শাড়ি পরিয়ে অঞ্জলি দেওয়াবে। বাইরে থেকে থেকে বাঙালি কালচারগুলো তো শিখছেই না। সেইমত সাজিয়ে গুজিয়ে চান্দ্রেয়ী মা আর মেয়েকে নিয়ে বেরিয়েছিল পাড়ার পুজোয় পুষ্পাঞ্জলি দিতে।
চান্দ্রেয়ীর মা নাতনির হাত ধরে হাঁটছিলেন। মিঠাই একের পর এক প্রশ্ন করে যাচ্ছিল দিদুনকে। মহিষাসুর কেন বন্দুক চালায় না, মা দুর্গা কেন হাজব্যান্ডকে নিয়ে বাপের বাড়ি আসে না, এমন হাজার হাজার সব অদ্ভুত প্রশ্ন। চান্দ্রেয়ীও হাসিমুখে হাঁটছিল পাশে পাশে।
হঠাৎই ছন্দপতন। বিভিন্ন সময়ে বাবার ইমেলগুলো চেক করার জন্য বাবার ইমেল অ্যাকাউন্টটাও ওর ফোনে লিঙ্ক করা আছে। সেই ইমেল অ্যাকাউন্টেই একটা মেল ঢুকল, ”নমস্কার মি. জয়ন্ত চক্রবর্তী, অমুক ওয়েবসাইটে অর্ডার করার জন্য আপনাকে ধন্যবাদ। আপনার অর্ডার তিন-চারদিনের মধ্যেই পৌঁছে যাবে।”
সঙ্গে অর্ডার ট্র্যাক করার একটা লিঙ্ক।
চান্দ্রেয়ী ভ্রু কুঁচকে প্যান্ডেলে ঢোকার আগে দাঁড়িয়ে পড়ল।
মা বললেন, ”কি হল চল। মাইকে অ্যানাউন্স করছে, আর একবার মাত্র হবে।”
লিঙ্কটা খোলামাত্রই চান্দ্রেয়ীর মাথাটা কেমন ঘুরে গেল। অনেক কষ্টে নিজেকে সামলাল ও। বলল, ”তোমরা ঢোকো, আমি আসছি।”
”কখন যে কি মতিগতি হয় কিছুই বোঝা যায় না!” গজগজ করতে করতে মা কাঁধ ঝাঁকিয়ে মিঠাইকে নিয়ে এগোলেন।
চান্দ্রেয়ীর হাত কাঁপছিল, তারই মধ্যে ও অতিকষ্টে শুভব্রতকে ডায়াল করল, অস্ফুটে বলল, ”সব শেষ হয়ে গেল গো!”
মাইকে ইতিমধ্যে এক পর্ব পুষ্পাঞ্জলির মন্ত্রোচ্চারণ শেষ, এখন বিরতিতে গান বাজছে। চারদিকের কোলাহলে শুভব্রতর গলা শুনতে পেল, ”আবার কি হল?”
”বা-বাবা!”
”হ্যাঁ, বাবার কি হল আবার?”
চান্দ্রেয়ী অস্ফুটে বলল, ”বাবা একটা অনলাইন মেডিসিন শপ থেকে ভিগোরা ১০০ অর্ডার দিয়েছে। ৫০ প্যাকেট।”
”প-পঞ্চাশ প্যাকেট!” চান্দ্রেয়ী এদিক থেকে দেখতে না পেলেও পরিষ্কার বুঝতে পারল শুভব্রতর মুখটা হাঁ হয়ে গেছে।
ও বলল, ”হ্যাঁ।”
শুভব্রত বলল, ”ভিগোরা ১০০ তো ভায়াগ্রা। প্রেসক্রিপশন ছাড়া এইরকম ওষুধ তো অনলাইনে পাওয়া যায় না! তার ওপর এতগুলো!”
চান্দ্রেয়ী এবার এদিক-ওদিক দেখে ছলছলে চোখে বলল, ”নিজের ইচ্ছেমতো ট্যাবলেটগুলো খেলে বাবার যে হার্ট ফেলও হয়ে যেতে পারে, নিশ্চয়ই জানো তুমি!”
”সেতো খুবই ন্যাচারাল। সম্রাট শাজাহান কি করে মারা গিয়েছিল জানো না? বুড়ো বয়সে দুটো কচি মেয়ের সাথে ফুর্তি করার আগে নিজের পারফরম্যান্স বাড়াতে গিয়ে ভায়াগ্রা খেয়েছিল। সামলাতে পারেনি, একদম হার্ট ফেল।” শুভব্রত বলল।
”তুমি থামবে?” চান্দ্রেয়ী ঝঙ্কার দিয়ে উঠল, ”তোমাকে কতবার বোঝাব যে আমার বাবা … আমার বাবা ওইরকম নয়! মানে, আমি যে কি করব কিছুই বুঝতে পারছি না!”
শুভব্রত বলল, ”এখানে আরো একটা বোঝার মতো ব্যাপার আছে। তোমার বাবা কি তোমার মা-র জন্যই … মানে ইয়ে… অন্যভাবে নিও না, মানে আমি ভাবছি, তোমার বাবাও ওইরকম কোনো বাচ্চা মেয়ের জন্য এইসব …।”
চান্দ্রেয়ীর মুখটা কালো হয়ে গেল। ওদিক থেকে আসছিল পাড়ার দাদা বিল্টুদা, সে বলল, ”কিরে চাঁদু, ধেড়ে মেয়ে হয়ে রাস্তার মধ্যে কাঁদছিস কেন? হারিয়ে গেছিস নাকি?”
চান্দ্রেয়ী ফোনটা আগেই কেটে দিয়েছিল। এখন শক্তমুখ করে এগোল। বিল্টুদা এখনো ওকে ক্লাস ফাইভের চান্দ্রেয়ী ভাবে। সবার সামনে চাঁদু বলে ডাকবে আর পেছনে লাগবে। আলগোছে চোখের পাতায় লেগে থাকা অশ্রুবিন্দুটা মুছল ও।
কি করবে ও? কার সাথে শেয়ার করলে বাবাকে এই বিপদ থেকে মুক্ত করতে পারবে? এইবয়সে এতগুলো ভায়াগ্রা ট্যাবলেট খাওয়ার পরিণাম কি ভয়ানক হতে পারে, নিজে ডাক্তার হয়ে সেটা ও হাড়ে হাড়ে বুঝছে। কিন্তু বাবাকে কি করে বোঝাবে? কাকে দিয়ে বোঝাবে?
পরক্ষণে শুভব্রতর কথাটা না চাইতেও মনে ভেসে ওঠে। সত্যিই কি বাবা অন্য কোনো মেয়ের সাথে … সে-ই কি এইসব বুদ্ধি দিচ্ছে? কোনো পেশাদার প্রস্টিটিউট ছাড়া এমন বুদ্ধি কে দিতে পারে?
চান্দ্রেয়ী পুস্পাঞ্জলি তো দিলই না, সারাটা দিন বলতে গেলে কিছুই খেল না। উল্টে অষ্টমীর সারাটা দুপুর বাবার ফোন নিয়ে ঘরের দরজা বন্ধ করে বসে রইল।
বাবা-মা, শুভব্রত তো বটেই, মিঠাইও মায়ের এই আচরণে বেজায় ক্ষুব্ধ। মিঠাই কবে থেকে শুনে আসছে কলকাতায় গিয়ে মা এখানে নিয়ে যাবে, ওখানে নিয়ে যাবে, আর সেখানে এরকম কারুর ভালো লাগে?
কিন্তু যে যাই ভাবুক, চান্দ্রেয়ী সারাটা দুপুর বাবার ফোন পুরো ঘেঁটে ফেলল। কিন্তু কোথাও কোন সন্দেহজনক মেসেজ বা মেল পেল না। বাবার ইনবক্সে কেজো জিনিস আর গ্যালারিতে নাতনির ছবি ছাড়া কিছুই নেই।
তবে? তবে কি মা-র জন্যই? চান্দ্রেয়ীর কানদুটো অজান্তেই লাল হয়ে উঠল। কিন্তু মা-র তো মেনোপজ হয়ে গেছে, এইসময় এত বাড়াবাড়ি করলে … ও আর ভাবতে পারছিল না। মেডিকেল সায়েন্স যাই বলুক, নিজের বাবামা-কে সবসময় যুক্তির আতশকাচের নীচে ফেলে দেখতে মন চায় না।
অষ্টমীর সন্ধেবেলা সারা কলকাতা যখন আলোর গয়নায় মেতে উঠেছে, তখন চান্দ্রেয়ীদের বাড়িতে রীতিমতো অশান্তি শুরু হয়েছে। বাবা-মা, শুভব্রত, মিঠাই প্রচণ্ড রেগে গেছে চান্দ্রেয়ীর ওপর। সবাই সেজেগুজে রেডি, চান্দ্রেয়ী সেই একভাবে শুয়ে আছে।
মিঠাই তো রীতিমতো কান্নাকাটি জুড়ে দিয়েছে, ”চলো না মাম্মাম, প্লিজ! তুমি কতকিছু প্রমিস করে এলে, এখন তো একটাও রাখছ না। আমি একটাও ভালো ছবি গিয়ে বন্ধুদের দেখাতে পারব না।”
চান্দ্রেয়ীর মা রাগ চাপতে চাপতে বললেন, ”চল মিঠাই আমরাই ঘুরে আসি। তোর মা ওইরকমই, বিয়ের আগেও যেমন, বিয়ের পরেও তেমন! এত মেজাজ নিয়ে কি করে কি করবে কে জানে!”
চান্দ্রেয়ী করুণচোখে মা-র দিকে তাকাল, হায়! যার জন্য করি চুরি, সে-ই বলে চোর! মা বুঝতেও পারছে না আসন্ন কতবড় বিপদের হাত থেকে এই চক্রবর্তীবাড়িকে বাঁচানোর জন্য নিজের শখ-আহ্লাদ বিসর্জন দিয়েছে চান্দ্রেয়ী!
ইতিমধ্যে বাবার বন্ধু ব্যানার্জিজেঠুও চলে এসেছেন। এমনি সময় চান্দ্রেয়ী ব্যানার্জিজেঠু এলেই হাঁটু মুড়ে বসে খোশগল্পে মেতে ওঠে, ব্যানার্জিজেঠু লোকটা ভারি আমুদে, বিয়ে-থা করেননি, ক্লাব, খেলা আর পাহাড়ে ঘুরে বেড়ানো নিয়ে থাকেন। আড্ডা একেবারে জমিয়ে দেন বসলেই। এই বয়সেও বিশাল ফিট, দৈনিক ব্যায়াম জগিং করেন আর মাঝেমধ্যেই কাউকে কিছু না বলে কয়ে উধাও হয়ে যান কোথায়, আবার ফিরে আসেন হঠাৎ করে।
জেঠু বললেন, ”আরে ডাক্তারম্যাডাম কেমন আছেন? আমাদের দিকে একটু চেয়ে দেখুন!”
হালকা হাসলেও আজ চান্দ্রেয়ী জ্যেঠুকে খুব একটা সাড়াশব্দ দিল না। ভালোই লাগছে না কিছু! অজানা একটা আশঙ্কায় মন কু ডাকছে ঘনঘন।
এটা এমন একটা বিষয় যা মা-কে বলা যায় না, শুভব্রতকে বলে তো কোনো লাভই হল না, ছেলেটা বিয়ের আগে অনেক ভালো ছিল, দিনদিন দাম্পত্য পুরনো হচ্ছে, আর কেমন যেন হয়ে যাচ্ছে।
সবই আসলে চান্দ্রেয়ীর দুর্ভাগ্য!
সময় কারুর জন্যই থেমে থাকে না। অষ্টমী, নবমী, দশমী এভাবেই কেটে গেল। আনন্দের অনুষ্ঠানে বেজে উঠল মায়ের বিসর্জনের বিষাদসুর।
চান্দ্রেয়ীকে বাকি ক-টা দিন আর কেউ জোরাজুরি করেনি। ও একবারও বেরনো তো দূরের কথা, ভালো জামাকাপড়ও পরেনি। সারাক্ষণ নিজের ঘরের জানলায় বসে চেয়ে থেকেছে বাইরের দিকে, মাইকে বাজা গানের সঙ্গে একাত্ম করে ফেলতে চেয়েছে নিজেকে।
থেকে থেকে ছোটবেলার কথা ওর মনে ভেসে এসেছে।
বাবা। সেই বাবা, যাকে ও ছোট থেকে নিজের আদর্শ ভেবে এসেছে। যে বাবাকে কখনো একবারের জন্যও ও অন্যায়কে প্রশ্রয় দিতে দেখেনি, যে বাবা সবসময় সৎপথে অবিচল থেকেছেন। আর সেই বাবাই কিনা …!
একাদশীর দিন বেলায় চান্দ্রেয়ী নিজের ঘরে অলসভাবে বসেছিল। মা মিঠাইকে নিয়ে গিয়েছেন বড়মাসির বাড়ি বিজয়া করতে। শুভব্রত আর বাবা বাইরের ঘরে বসে দাবা খেলছিল। শুভব্রত একবার এসে ডেকেছে, ও সাড়া দেয়নি।
শক্ত হয়ে বসে ও অপেক্ষা করছিল। ট্র্যাক করে দেখেছে অর্ডারটা আজই ডেলিভার হবে।
ও সিদ্ধান্ত নিয়ে ফেলেছে। বাবার যদি লজ্জা না থাকে এমন একটা জিনিস বাড়িতে নিতে, চান্দ্রেয়ীরই বা লজ্জা করবে কেন?
কলিং বেলটা বাজল ঠিক এগারোটা বেজে দশ মিনিটে। অন্যসময় চান্দ্রেয়ী ওঠেই না, আজ প্রায় উল্কার গতিতে ছুটে গিয়ে দরজাটা খুলে দিল।
প্রিপেইড অর্ডার, সই করে বাক্সটা নিয়ে পেছনে ঘুরতেই ও চমকে উঠল। বাবা আর শুভব্রত দুজনেই বেরিয়ে এসেছে ড্রয়িং রুম থেকে।
চান্দ্রেয়ীর বুকের ভেতর কেউ দুমদুম করে হাতুড়ি পিটছিল। নিজেকে প্রাণপণ সংবরণ করে ও বাবার দিকে তাকাল।
বাবা নিশ্চয়ই মেয়ের হাতে জিনিসটা এসে পড়েছে দেখে লজ্জায় লাল হয়ে উঠবেন? কিভাবে ম্যানেজ করবেন নিজের কুকীর্তি?
চান্দ্রেয়ী ঠান্ডা চোখে বাবার দিকে তাকাল। কিন্তু না, বাবার চোখে কোনোরকম ভয় বা লজ্জা দেখতে পেল না ও।
বাবা এগিয়ে এসে বললেন, ”ও! জিনিসটা এসে গেছে? দাঁড়া! ওকে আগে ফোন করে ডাকি।”
প্রবল অবিশ্বাসে চান্দ্রেয়ী শুভব্রতর দিকে তাকাল। কি করতে যাচ্ছেন বাবা? কাকে ডাকবেন? মা এখন বাড়িতে নেই, সেই সুযোগে কি শুভব্রতর কথা অনুযায়ী কোনো বাচ্চা মেয়েকে …!
শুভব্রতর মুখে কোনো ভাবান্তর নেই। সে নির্বিকার নিজের ফোনে গভীর মনোযোগে কি যেন দেখতে ব্যস্ত।
ওদিকে বাবা ফোনের বোতাম টিপছেন। চান্দ্রেয়ীর মুখে যেন সব রক্ত এসে জমা হয়েছে। কোনোরকমে তুতলে ও বলতে পারল, ”কা-কাকে ফোন করছ বাবা?”
”আরে ব্যানার্জিকে। ও তো কেমন অদ্ভুত লোক জানিসই, কিছুতেই কোনো ভালো ফোন ব্যবহার করবে না, এদিকে ইন্টারনেটের সবকিছু জানে। ব্যাটা এখন চারমাসের জন্য কোথায় ঘুরতে যাবে, তার জন্য হ্যান ওষুধ অর্ডার দাও, ত্যান ওষুধ অর্ডার দাও। নিজে আমার ফোনে নেট ঘাঁটবে আর ওষুধ অর্ডার দেবে। ভাগ্যিস এবারে শুভব্রত ওর প্যাডে লিখে দিল, নাহলে তো নাকি অর্ডারই করতে দিচ্ছিল না!”
চান্দ্রেয়ী শুভব্রতর দিকে তাকাল। সে তখন কিছুই না শুনতে পাওয়ার ভান করে ফোনে কার সঙ্গে যেন হ্যালো হ্যালো করতে লেগেছে।
*
রাতে শুভব্রত চান্দ্রেয়ীর কাছে শুতে আসার রিস্ক কিছুতেই নিচ্ছিল না, বারবার ইনিয়েবিনিয়ে বাবাকে বলছিল, ”চলুন বাবা, আজ আমি আর আপনি কোন পুরনো ভালো সিনেমা দেখি।”
কিন্তু চান্দ্রেয়ীর হিমশীতল চাউনিতে কিছু একটা প্রচ্ছন্ন ছিল, যাতে মা কি বুঝলেন, বাবাকে একাই শুতে পাঠালেন। নিজে মিঠাইকে নিয়ে শুতে গেলেন আর শুভব্রতকে পাঠালেন চান্দ্রেয়ীর কাছে।
শুভব্রত এসেই বলল, ”আমি কি করব বলো, আমি আসার পরেই ওই ব্যানার্জিকাকা আমাকে হাত করেছিলেন। তিনি নাকি একজন সঙ্গিনী পেয়েছেন, তার সঙ্গে এখন চারমাসের জন্য তীর্থে যাবেন। এবার ওইজন্যই নাকি …। বুঝতেই তো পারছ …রসিক লোক … সপ্তাহে তিনটে করে … হে হে!”
”সবই ঠিক আছে। কিন্তু আমার বাবাকে তুমি আমার কাছে খারাপ কেন করলে আর আমার পুজোটা এবারে নষ্ট কেন করলে এইটুকু শুধু বলো।” চান্দ্রেয়ী বরফ গলায় বলল।
”কি মুশকিল? আমি তোমাকে বাবার নামে কখন কি বলেছি? তুমিই তো যা ভাবার ভেবে নিলে! নিজের বাবাকে কি না কি …ছি ছি!” শুভব্রত ছদ্মপ্রতিবাদ করলো, ”আর তোমার পুজো নষ্টের জন্যও তুমি আমাকে দায়ী করতে পারো না। আমি ব্যানার্জিকাকার কাছে প্রতিজ্ঞাবদ্ধ ছিলাম। বেচারা সারাজীবন বিয়ে-থা করলেন না, এখন শেষ বয়সে একটু রোমাঞ্চ খুঁজতে যাচ্ছেন, আর আমি তাতে ইয়ে করব না একটু?”
চান্দ্রেয়ী মাথা নাড়ল, ”তুমি আমার এতবড় ক্ষতি করেছ, কলকাতায় এসেও তুমি আমাকে পুজো এনজয় করতে দাওনি, দুটো প্রায়শ্চিত্ত না করলে আমি তোমাকে কিছুতেই ক্ষমা করব না। একনম্বর হল, এরপর থেকে টানা পাঁচবছর পুজোয় কলকাতায় আসতেই হবে। ”
শুভব্রত এবার ভয়ার্তচোখে তাকিয়ে রইল স্ত্রীর দিকে।
চান্দ্রেয়ী এবার গম্ভীর গলায় বলল, ”আর দু-নম্বর, বাক্সটা খুলে একটা স্ট্রিপ বের করে রেখেছি। ব্যানার্জিজেঠু কিছু বুঝতে পারবেন না। সেইটা এখন তোমাকে গলাধঃকরণ করতে হবে।” ও কথাটা বলেই টেবিলের দিকে এগিয়ে গেল, ”এই নাও। খেয়ে ফ্যালো। ক্যুইক।”
চান্দ্রেয়ী গোঁজ হয়ে বিছানায় বসেছিল।
শুভব্রত দু-তিনবার এসে কথা বলানোর চেষ্টা করে অবশেষে ধাতানি খেয়ে বাইরের ঘরে ফিরে গেছে।
মিঠাই এসেছে বারতিনেক, ওর স্বভাবমতো কিম্ভূতকিমাকার সমস্ত প্রশ্ন করেও মা-র কাছ থেকে কোনো উত্তর পায়নি, চান্দ্রেয়ী এমন দায়সারাভাবে কথা বলেছে, শেষে বাচ্চা মেয়েটা ঠোঁট ফুলিয়ে কেঁদে ফেলেছে।
অন্যসময় হলে চান্দ্রেয়ী মেয়ের এইসব কৌতূহল মেটানোর দিকে কড়ানজর রাখে, এই সাড়ে তিন-চার বছর বয়সটা হল নিজের ডেটাবেস তৈরি করার সময়। এই সময় বাচ্চারা দিনে চার-পাঁচশো প্রশ্ন করে, আর সেটা স্বাভাবিক। সাধারণ জ্ঞানগুলো তো এখনই মনের অবচেতনে তৈরি হয়। নিজে সায়কিয়াট্রিস্ট হয়ে চান্দ্রেয়ী যদি নিজের মেয়েকে এই সময়টা ভালোভাবে না গড়ে তোলে, আর কে করবে?
কিন্তু আজকের ব্যাপার আলাদা। চান্দ্রেয়ী বিছানায় বসেও যেন এখানে নেই, শূন্যদৃষ্টি মেলে চেয়ে আছে দূরের কোনো অজানা দিকে।
শুভব্রত বাইরের ঘরে দিব্যি খোশগল্পে মেতেছিল, এবারে অনেকদিন পর শ্বশুরবাড়ি আসা হয়েছে। ব্যাঙ্গালোরে দুজনেরই টাইট শিডিউল, শুভব্রত আর চান্দ্রেয়ী একই হসপিটালে চাকরি করে, ও অর্থোপেডিক, আর চান্দ্রেয়ী সায়কিয়াট্রি। সেখানে পুজোর সময় এত টানা ছুটি কোনোবারই মেলে না, একদিন ছুটি নিয়ে হোয়াইটফিল্ড বা কোনো বেঙ্গলি ক্লাবে মেয়েকে নিয়ে গিয়ে দুর্গাপুজো দেখাতে হয়। তাই এবার প্রায় এপ্রিল-মে মাস থেকে দুজনেই প্ল্যান করেছিল পুজোয় দিনদশেকের ছুটি নিয়ে কলকাতা আসবেই।
কলকাতা মানে চান্দ্রেয়ীর বাড়ি। শুভব্রতর বাবা-মা কয়েক প্রজন্মের প্রবাসী বাঙালি, তাঁরা থাকেন রাজস্থানের জয়পুরে। সেখানেও ঘুরে আসা হয়েছে এই বছরের জানুয়ারিতে।
চান্দ্রেয়ী বিছানায় এতক্ষণ বসেছিল, এবার পা-দুটোকে সামনের দিকে ছড়িয়ে দিয়ে মাথাটা একটু হেলিয়ে দিল বালিশে। সদ্য পাটভাঙা নতুন শাড়ি পরেছিল প্যান্ডেলে একটু ঘুরে আসবে বলে।
কিন্তু এখন সেসব আর ইচ্ছেই করছে না। এটা কি করে সম্ভব? যতবার ব্যাপারটা ভাবছে, ভেতরে ভেতরে কেমন একটা ভয়মেশানো বিশ্রী অনুভূতি হচ্ছে। বাবা, যাকে ও ছোট্ট থেকে নিজের আদর্শ ভেবে এসেছে, সেই বাবার সম্পর্কে এইধরনের কথা যেন ও কল্পনাও করতে পারছে না!
মা কখন ঘরে ঢুকেছেন ও খেয়াল করেনি, এখন চটকাটা ভেঙে গেল মায়ের কথায়, ”কি ব্যাপারটা কি তোর? নিজেই সকাল থেকে উঠে আমাকে তাড়া মারলি প্যান্ডেলে যাব প্যান্ডেলে যাব করে, তাড়াহুড়ো করে রান্নাবান্না সারলাম, আর নিজেই এখন গোঁজ হয়ে বসে পড়লি?”
চান্দ্রেয়ী এবারেও কোনো উত্তর দিল না।
উদাসচোখে মাথাটা পেছনের দিকে হেলিয়ে দিল।
”কি হয়েছে কি তোর?” মা এবার পায়ে পায়ে ওর কাছে এগিয়ে এলেন, ”শুভব্রতর সঙ্গে আবার ঝগড়া-টগড়া করলি নাকি? ভালো ছেলেটাকে পেয়েছিস তো, তাই নাকে দড়ি দিয়ে ঘোরাচ্ছিস। আমাদের মতো হলে …!”
মায়ের এই তিনশো তিরানব্বইবার বলা কথার মাঝখানে চান্দ্রেয়ী বাধা দিয়ে বলল, ”আচ্ছা মা, আমরা যখন থাকি না, তোমরা তখন কি করো?”
”মানে?” মা এমন অপ্রাসঙ্গিক প্রশ্নে যেন বেশ ভ্যাবাচ্যাকা খেয়ে গেলেন, ”তোরা আবার থাকিস কোথায়! এই তো এলি কতদিন পর!”
”হ্যাঁ সেটাই বলছি। দুজনে মিলে সকাল থেকে কি করো এতবড় বাড়িতে সারাদিন?”
”কি আবার করব?” মা খাটের একপাশে কাল রাত থেকে পড়ে থাকা চান্দ্রেয়ীর সালোয়ার কামিজটা ভাঁজ করতে শুরু করলেন, ”তোর বাবা সকালে উঠে বাইরের বাগানে ফুলগাছগুলোর তদারকি করে, আমি ফুলুর মা এলে রান্নার জোগাড় করি।”
”তারপর?” চান্দ্রেয়ী তীক্ষ্ন গলায় প্রশ্ন করে।
”তারপর কাগজ পড়তে পড়তে চা খেয়ে তোর বাবা বাজারে যায়, আমি জলখাবার বানাই, বাজার থেকে ফিরে জলখাবার খেয়ে খেলতে বসে পড়ে।” মা এবার ভ্রু কুঁচকোলেন, ”কি ব্যাপার বল তো? আমরা সারাদিন কি করি, তাই নিয়ে তুই কি করবি? এসব তো কোনোদিন জিজ্ঞেস করিস না?”
”কতক্ষণ মোবাইলে খেলে বাবা?” চান্দ্রেয়ী মা-র শেষ প্রশ্নটায় পাত্তাই দিল না।
”ওই তো, একটা-দেড়টা নাগাদ। তারপর স্নান করে খেতে বসে। দুপুরে চারটে অবধি খেলে ক্লাবে বেরিয়ে যায়। আসে সন্ধে ছ-টা সাড়ে ছ-টা। এসে একটু টিভি-ফিভি দেখে, আমিও বইটই পড়ি, তারপর রাতের খাওয়া সেরে ঘুম।” মা চোখ সরু করলেন, ”বুড়োবুড়িকে নিয়ে গল্প লিখবি নাকি?”
চান্দ্রেয়ী এবারেও মা-র কথায় উত্তর দিল না, কি যেন ভাবতে ভাবতে বলল, ”তার মানে, সকালে দশটা থেকে একটা, আবার দুপুরে দুটো থেকে চারটে অবধি বাবা মোবাইলে বসে থাকে?”
”তাছাড়া আবার কি!” মা এবার মুখ বেঁকালেন, ”আগে তবু গল্পগুজব করত, ক্লাবে কি হল, চায়ের দোকানে কি হল, এখন সারাক্ষণ মুখে কুলুপ এঁটে মোবাইল করছে। বিরক্ত লেগে যায় মাঝেমধ্যে! চোখেরও বারোটা বাজছে, ঘাড়েরও।”
”বাবা যখন মোবাইলে খেলে, তখন তুমি পাশেই বসে থাকো?” মা থামতে না থামতেই চান্দ্রেয়ী বুলেটের মতো প্রশ্ন করল।
মা এবার ঝঙ্কার দিয়ে উঠলেন, ”আমার কি কাজকম্ম নেই নাকি যে সারাক্ষণ পাশে বসে থাকব? তোর বাবা তো মোবাইল নিয়েই ব্যস্ত, আমি একা একা বসে কি করব? আমি আমার কাজ করি, সংসারে কি কাজ একটা? তাছাড়া তোর বাবা তো দোতলায় গিয়ে খেলে।”
চান্দ্রেয়ী ঠোঁট কামড়াল।
পাঁচ বছর আগে যখন বাবা রিটায়ার করেছিলেন, তার বহু আগে থেকেই ওরা সবাই জানত বাবা অবসর জীবনটা খেলেই কাটাবেন।
খেলা মানে ব্রিজ। বাবার ব্রিজ খেলার নেশা বহুবছর থেকে ছিল, সেই ট্রেনে সবাই মিলে রুমাল পেতে খেলতে খেলতে যাওয়া থেকে নানারকমের টুর্নামেন্ট। তারপর তো গত দশবছর হল ভারতের বিভিন্ন জায়গায় ক্লাবের হয়ে খেলে বেড়ান। আগে অফিস থাকার সময় তবু ছুটিছাটা পাওয়া নিয়ে একটু সমস্যা ছিল, রিটায়ারের পর আর কোনো অসুবিধা নেই। এপাড়ার আরো দুজন আছেন, সাধনকাকু আর ব্যানার্জিজেঠু, তিনজন মিলে হিল্লিদিল্লি করে বেড়ান।
বছরখানেক ধরে চান্দ্রেয়ী যখনই ফোনে বাবাকে জিজ্ঞেস করত, ”কি বাবা, কেমন খেলা হচ্ছে?”
বাবা তখন বিমর্ষমুখে বলতেন, ”আর বলিস না। দিনদিন পিছিয়ে পড়ছি।”
”কেন? এই তো এত মোটা মোটা বই পড়ো!” চান্দ্রেয়ী অবাক হয়েছিল।
বাবা মাথা নেড়েছিলেন, ”শুধু বই পড়ে থিওরেটিকাল নলেজ নিয়ে তো কিছু হয় না, রেগুলার বাঘা বাঘা খেলোয়াড়ের সাথে খেলতে হয়, তবেই তো চালগুলো পাকা হবে। চৌধুরী, ব্যানার্জিদা আর সাধনও আমারই মতো, ঠিক সময়ে কল করতে পারে না। আমরা টুর্নামেন্টগুলোয় শুধু এইজন্য ক্রমশ পিছিয়ে পড়ছি!”
চান্দ্রেয়ী চিন্তিতভাবে বলেছিল, ”তাহলে? কি উপায়? সবাই কি করে প্র্যাকটিস করে? মানে বললেই তো আর কেউ বাঘা বাঘা প্লেয়ার পাচ্ছে না দিনরাত প্র্যাকটিসের জন্য।”
”একটা ওয়েবসাইট আছে।” বাবা বলেছিলেন, ”সেখানে সারা পৃথিবীর নানাপ্রান্ত থেকে সবরকমের প্লেয়ার অনলাইন থাকে। সেখানেই তো সবাই খেলে। তিনরকম ক্যাটেগরি হয়। বিগিনার, মডারেট আর এক্সপার্ট। রোজ ওই এক্সপার্টদের সাথে খেলতে পারলে …!” বাবা উৎসাহী গলায় বলেছিলেন।
বাবার ব্রিজ খেলা নিয়ে চিরকালই চান্দ্রেয়ীর ভীষণ উৎসাহ, বাবা থামতে না থামতেই বলে উঠেছিল, ”দারুণ তো! তুমিও খেল।”
বাবা বলেছিলেন, ”কি করে খেলব? আমার কি কম্পিউটার আছে? আর এই বুড়ো বয়সে ওইসব শেখার আর ইচ্ছেও নেই।”
চান্দ্রেয়ী আর কিছু বলেনি। দিনকয়েক পরে অনলাইন একটা ই-কমার্স সাইট থেকে ঝকঝকে একটা স্মার্টফোন পৌঁছে গিয়েছিল কলকাতায় বাবার ঠিকানায়।
বাবা অমনি ফোন করেছিলেন, ”এইবয়সে এইসব ঢাউস ফোন কি করে ইউজ করব! দুমদাম তুই এসব পাঠাস কেন? এটা ফেরত দেওয়া যাবে না?”
”না যাবে না।” হসপিট্যালে ডিউটি করতে করতে চান্দ্রেয়ী সাফ জানিয়েছিল, ”রুকুকে বলে দিয়েছি, বিকেলবেলা ও গিয়ে তোমার ফোনে ওই ওয়েবসাইটের অ্যাপটা ইন্সটল করে সব শিখিয়ে দিয়ে আসবে।”
রুকু ওদের পাশের বাড়িতে থাকে। ক্লাস এইটে পড়ে। সে এসে জেঠুকে শুধু ব্রিজ খেলাই নয়, আরো অনেক কিছু শিখিয়ে দিয়ে গিয়েছিল।
ফলস্বরূপ সপ্তাহখানেকের মধ্যে বাবার যখন তখন ভিডিও কলের ঠ্যালায় চান্দ্রেয়ী পাগল হয়ে যেতে বসেছিল প্রায়।
এখন বাবা ফোনটাকে অনেকটাই রপ্ত করে ফেলেছে, নাতনির সাথে ভিডিও চ্যাট থেকে শুরু করে, কোন দরকারী ডকুমেন্টস ছবি তুলে পাঠানো, সবই করে ফেলে নিমেষে।
কিন্তু এতকিছুর ভালোর মধ্যে যে কাল রাতে চান্দ্রেয়ীকে যে ওইরকম একটা জিনিস দেখতে হবে, তা ও স্বপ্নেও ভাবতে পারেনি।
মা কখন ঘর থেকে বেরিয়ে গেছেন, ভাবতে ভাবতে ও খেয়ালই করেনি। সম্বিত ফিরল শুভব্রতর কথায়, ”কি ব্যাপারটা কি তোমার, অ্যাঁ?”
চান্দ্রেয়ী চমকে তাকাতে শুভব্রত বেশ গলা চড়িয়ে বলে চলল, ”কবে থেকে কলকাতার পুজো কলকাতার পুজো করে হাঁপিয়ে যাচ্ছিলে, আর এখন সকাল থেকে বিছানায় থম মেরে বসে আছ। মা পর্যন্ত তোমার জন্য রেডি হয়ে বেরোতে পারছেন না। মিঠি, বাবা সবাই হাঁকডাক করছে। কি হল কি তোমার?”
চান্দ্রেয়ী কেমন শূন্য দৃষ্টিতে স্বামীর দিকে তাকাল।
চান্দ্রেয়ীর এরকম মূর্তি দেখে শুভব্রত এবার একটু ভেবলে গেল, কাছে এসে বলল, ”কি হয়েছে বলো তো তোমার? এনি প্রবলেম?”
ছোট থেকেই চান্দ্রেয়ীর এই এক দোষ, মন খারাপের সময় কেউ ভালো করে কথা বললেই ও নিজেকে আর সামলে রাখতে পারে না, সব দুঃখ ঝরিয়ে দিয়ে পেতে চায় একটু আশ্রয়। এবারেও সেটাই হল। শুভব্রতর নরম জিজ্ঞাসাতেই ওর চোখ জলে ভরে গেল, সেখানে টলটল করতে লাগল বড় বড় জলের ফোঁটা।
”কি হয়েছে চান্দ্রেয়ী?” দেখেশুনে শুভব্রত আরো হতবুদ্ধি হয়ে গেল। এতদিন পরে বাপের বাড়ি এসে কান্নাকাটি তো খুব সামান্য ব্যাপার নয়।
চান্দ্রেয়ীর গলার কাছটা দলা পাকিয়ে উঠছিল। তবু ও মুখে কিছু বলতে পারল না। হাতের চেটো দিয়ে চোখদুটো মুছে ধরা গলায় বলল, ”কিছু না। তুমি যাও। মা-কে বলো আমি আসছি।”
কিন্তু শুভব্রত গেল না, উলটে খাটের কোণায় বসে পড়ে বলল, ”না বলো আমাকে কি হয়েছে।”
চান্দ্রেয়ী কাঁদোকাঁদো মুখে শুভব্রতর মুখের দিকে তাকাল। শুভব্রত শুধু যে ওর স্বামী তাই নয়, কতবছর হয়ে গেল, সেই মেডিক্যাল কলেজ থেকে ওরা বন্ধু। সামান্য কিছু ঘটলেও ওকে না বললে পেটের ভাত হজম হয় না চান্দ্রেয়ীর।
কিন্তু, এ যে বড় লজ্জার কথা! কি করে বলবে ও? বাবার সম্পর্কে এত খারাপ একটা ব্যাপার, এত চিন্তার একটা ব্যাপার কি ওকে বলা যায়?
শুভব্রতই বা কি ভাববে শ্বশুরমশাইয়ের সম্পর্কে?
তবুও চান্দ্রেয়ী বলাই ঠিক করল। এভাবে মনের মধ্যে একা একা গুমরে মরলে লাভ তো কিছু হবেই না, উলটে বিপদ বাড়তে পারে।
বিদ্যুৎচমকের মতো ওর মনে হল, আচ্ছা, বাবা কোনো ফাঁদে পড়েননি তো? কোনো বিপদে পড়লে ওরা তো ব্যাঙ্গালোর থেকে চট করে আসতেও পারবে না, তখন কি হবে!
ও কাঁদো কাঁদো গলায় শুভব্রতর হাতটা চেপে ধরে বলল, ”বাবা … বাবা খুব খারাপ হয়ে গেছে গো!”
”বাবা খারাপ হয়ে গেছে!” শুভব্রত আরো দিশেহারা হয়ে গেল, ”মানে?”
চান্দ্রেয়ী ফোঁপাতে ফোঁপাতে বলল, ”বাবা সকালে ফোনটা দিয়ে গিয়েছিল, বলল সাইলেন্ট হয়ে যায় মাঝেমধ্যে ফোনটা, একটু ঠিক করে দে তো!”
”হ্যাঁ তো?”
”বাবার ফোনটা নিয়ে ঘাঁটাঘাঁটি করতে গিয়ে যা দেখলাম …!” চান্দ্রেয়ী আর নিজেকে সামলাতে পারল না, বেশ সশব্দে কেঁদে উঠল।
শুভব্রত বলল, ”আরে কি দেখলে সেটা বলবে তো!”
চান্দ্রেয়ী প্রাণপণে নিজেকে সামলাতে সামলাতে বলল, ”দেখলাম কাল বাবা ইন্টারনেটে সার্চ করেছে ভায়াগ্রা সত্যিই উপকারী কিনা!” কথাটা বলেই ও লজ্জায় বালিশে মুখ গুঁজে ফেলল।
শুভব্রত সামান্য কয়েক মুহূর্ত নিল পুরো ব্যাপারটা হৃদয়ঙ্গম করার জন্য, তারপর হো হো করে হাসিতে ফেটে পড়ল, ”তুমি এই সামান্য ব্যাপারের জন্য সকাল থেকে মৌনব্রত পালন করছ? আরে ওইসব লিঙ্ক তো ভাইরাস, অনেক সময় দেখবে একটা ওয়েবপেজ খুলতে গেলে ওইসব খুলে গেল। তুমি না সত্যিই!”
”না। এটা ভাইরাস নয়।” চান্দ্রেয়ী শক্তগলায় বলল, ”বাবা গুগলে বারবার সার্চ করেছে, সেটা আমি সার্চ হিস্ট্রিতে দেখেছি। শুধু তাই নয়, বাবা আমাজনেও উইশ লিস্টে অ্যাড করে রেখেছে।”
শুভব্রত এবার হাসি থামিয়ে বলল, ”তা রেখেছেন রেখেছেন। তাতে তোমার সমস্যাটা কোথায়? একজন প্রাপ্তবয়স্ক মানুষ তাঁর নিজের ইচ্ছেমতো কিছু কেনার কথা ভাবতেই পারেন। আর …।” শুভব্রত এবার রীতিমতো রেগে উঠল, ”তোমার এই গোয়েন্দাগিরির বদভ্যাসটা আমার ওপর দেখিয়ে দেখিয়ে তো আমার অবস্থা খারাপ করছই, এবার যার-তার ওপর অ্যাপ্লাই করতে শুরু করেছ। এগুলো কি ধরনের অভব্যতা? ছি ছি। বাবা শুনলে কি ভাববেন বলো তো? প্রত্যেকের একটা ব্যক্তিগত জীবন থাকে। সেটাকে সম্মান করতে শেখো।”
চান্দ্রেয়ী যেন শুনতেই পেল না, বলল, ”তুমি বুঝতে পারছ না। আমরা যখন ছোট ছিলাম, তখন বাবা-মা আমরা কি করছি, কার সাথে মিশছি সেসব দিকে খেয়াল রাখতেন না?”
”তোমার বাবা এখন কি ছোট হয়ে গেছেন বলতে চাও?” শুভব্রত এবার ক্রমশ বিরক্ত হয়ে উঠছিল।
”আহা বয়সে ছোট না হোক, ভার্চুয়াল দুনিয়ায় তো ছোটোই। ইন্টারনেটে কতরকম ট্র্যাপ থাকে, তা তুমি জানো না?” চান্দ্রেয়ী বলল, ”এইতো সেদিন, আমাকে ফোন করে বলে কি, একটা ইমেল এসেছে আমি ১০ লক্ষ পাউন্ড জিতেছি, একাউন্ট নম্বর পাঠাতে বলছে, রিপ্লাইতে গিয়ে লিখে সেন্ড করে দেব তো? ভাব! যদি আমাকে না জিজ্ঞেস করত, তাহলে কি হত?”
শুভব্রত বলল, ”কিন্তু এখানে তো তেমন কিছু …!”
”কে বলেছে তোমায়?” চান্দ্রেয়ী ফুঁসে উঠল, ”তুমি জানো এই বয়সে কতরকম সমস্যা হয়? মেয়েদের মেনোপজাল ডিপ্রেশনের মতো ছেলেদেরও ডিপ্রেশন আসে। মা তবু আমার সাথে শেয়ার করতে পারে, বাবা কার সাথে করবে? হসপিট্যালের জার্নালে গতবছর একটা আর্টিকেল লিখেছিলাম পড়োনি? হাইপারঅ্যাকটিভ সেক্সুয়াল ডিজায়ার ডিজঅর্ডার অ্যামাং এল্ডারলি?” চান্দ্রেয়ীর মুখটা আবার কাঁদোকাঁদো হয়ে গেল, ”বা-বাবারও যদি তেমন কিছু হয়? হয়তো সঙ্কোচে কাউকে বলতেও পারছে না, মা-র সাথেও শেয়ার করতে পারছে না, এদিকে ইন্টারনেটে এইসব করে কোনো ডেটিং সাইট ফাইটে গিয়ে যদি বাজে কারুর পাল্লায় পড়ে …!”
”উফ! কোথা থেকে কোথায় নিয়ে চলে গেলে!” শুভব্রত রেগেমেগে বলল, ”আগে পুরো ব্যাপারটা বুঝতে দাও। প্রথমেই ওভাররিয়্যাক্ট কোরোনা। বাবার সার্চ হিস্ট্রিতে ভায়াগ্রা ছাড়া আর কি দেখেছ?”
চান্দ্রেয়ী এবার অসহায় চোখে তাকাল, ”আর তো কিছু তেমন … মানে ওই টুকটাক … ফেসবুক, নেটব্যাংকিং, ব্রিজ, শেয়ারমার্কেট এইসব।”
”কোনো পর্নোগ্রাফি সাইট চোখে পড়েনি?” শুভব্রত চোখ সরু করে বলল।
চান্দ্রেয়ীর মুখটা নিমেষে লাল হয়ে উঠল, ”ছি! তুমি আমার বাবার সম্পর্কে এমন বাজে ভাবনা ভাবতে পারলে? আমার বাবার মতো আদর্শবাদী মানুষ তুমি দেখেছ কখনো? এইজন্য তোমায় কিছু বলতে ইচ্ছে করে না।”
”আ হা!” শুভব্রত বলল, ”এর সাথে ভাল খারাপ আদর্শ-টাদর্শের কি আছে রে বাবা! উফ, এটা একটা হিউম্যান ইন্সটিংক্ট! প্রতিটা প্রাপ্তবয়স্ক মানুষ জীবনে একবার হলেও পর্ণ দেখেছেন।”
”থামো তুমি।” চান্দ্রেয়ী কেটে কেটে বলল, ”আমার বাবা তোমার মতো নয়। আমাদের গোটা সুভাষনগর জানে বাবা কেমন মানুষ, বুঝলে? সমস্ত মেয়েকে উনি মাতৃজ্ঞানে দেখেন।”
”সমস্ত মেয়েকে মানে, তোমার মাকেও কি মায়ের চোখে …?” শুভব্রত রাগিয়ে দেওয়ার জন্য আরো কি বলতে যাচ্ছিল, হঠাৎ চুপ করে গেল।
আকস্মিক চান্দ্রেয়ীর বাবা ঢুকেছেন ঘরে, ”কি ব্যাপার! তোরা বেরোবি না? বেলা তো হয়ে এল। এরপর আর কখন যাবি?”
চান্দ্রেয়ী মুহূর্তের মধ্যে নিজেকে স্বাভাবিক করে নিল। জোর করে মুখে হাসি টেনে বলল, ”হ্যাঁ, এই যাব। বাবা তোমার ফোনটা আর সাইলেন্ট হয়ে যাচ্ছে নাতো?”
বাবা হেসে বললেন, ”না, এইতো সাধন ফোন করল, তোকে বলেছিলাম না, একাদশীর দিন আমরা ক্লাবে একটা হেলথ ক্যাম্প করছি, সেই ব্যাপারেই। দিব্যি রিং হল।” কথাটা বলেই বাবা শুভব্রতর দিকে তাকালেন, ”তোমাকে কিন্তু ঘণ্টাতিনেক বসতে হবে সেদিন ওখানে শুভব্রত। আমি সবাইকে বলে রেখেছি। বেশি কিছু না, একটু জেনারেল চেক আপ করলেই …!”
”হ্যাঁ হ্যাঁ সে ঠিক আছে, কোনো ব্যাপার নয় বাবা।” শুভব্রত আশ্বস্ত করল, ”সঙ্গে ব্লাড ডোনেশন-টোনেশনও আছে নাকি?”
”ব্লাড ডোনেশন আগেরবার রেখেছিলাম, এবার বাদ দিয়েছি। পরে সেই ব্লাড রিপোজিটরি নিয়ে খুব সমস্যা হয়, ব্লাড ব্যাঙ্কগুলোও অনেক অজুহাত দেখায়।” বাবা বললেন, ”এবার ওই কয়েকজন ডাক্তার বসবেন, কিছু ওষুধ দেওয়া হবে, ওই আর কি!”
”শুভব্রতকে বসতে বলছ, আর আমাকে বলছ না?” চান্দ্রেয়ী খনখনে গলায় বলল।
বাবা বললেন, ”হাড়ের সমস্যায় তো সবাই এখন ভুগছে, বিশেষ করে পাড়ার বয়স্করা। তাই অর্থোপেডিকের খুব ডিমান্ড। সঙ্গে অস্থায়ী এক্স-রে মেশিনও লাগাচ্ছি আমরা, যাতে দরকারে চট করে এক্স-রে করে দেখিয়ে নেওয়া যায়।” তারপর বাবা চান্দ্রেয়ীকে রাগানোর জন্য শুভব্রতর দিকে তাকিয়ে একটু চোখ টিপে বললেন, ”মাথার গোলমালে তো এখনো তেমন কেউ পড়েনি, তাই তোকে আর ডাকা হচ্ছে না।”
চান্দ্রেয়ী আবার রেগে উঠল, ”তোমাকে কতবার বলেছি সায়কিয়াট্রিস্ট মানে মোটেও পাগলের ডাক্তার নয়? মানুষের এখন স্ট্রেসফুল জীবন, সবারই মাঝেমধ্যে সায়কিয়াট্রিস্টের পরামর্শ নেওয়া উচিত।”
”সে যাইহোক, এখানকার লোকেদের ওইসব ডাক্তারের দরকার নেই।” বাবা গম্ভীরভাবে বললেন, ”তখন তো অনেকবার বলেছিলাম কার্ডিও বা অর্থোতে এমডিটা কর, তখন তো শুনিসনি।”
শুভব্রত এবার চান্দ্রেয়ীকে আরো চটিয়ে দিতে দুঃখ দুঃখ মুখ করে বলল, ”আসলে নম্বরটা একটু বেশি পেলেই ওগুলো পেয়ে যেত, সেটা হল না, আর কি করা যাবে!”
চান্দ্রেয়ী দুজনের রসিকতা এখনো বুঝতে পারল না, বলল, ”মানে? আমি তোমার থেকে বেশি মার্কস পেয়েছিলাম শুভ! সায়কিয়াট্রি আমি স্বেচ্ছায় পছন্দ করেছিলাম! আর বাবা তুমিও চুপ করে বসে কি শুনছ? তুমি তো সত্যিটা জানো!”
বাবা হাত উলটে বললেন, ”আমি তোদের ডাক্তারির পরীক্ষার কি অত বুঝি বল তো? যা বুঝিয়েছিস তাই বুঝেছি।”
চান্দ্রেয়ী এবার আর সহ্য করতে পারল না, বিছানা থেকে নেমে দুম দুম করে পা ফেলে চলে গেল বাইরের ঘরে।
বাবা আর শুভব্রত হেসে উঠল হো হো করে। বউ রেগেমেগে চলে গেলেও শুভব্রত বেশি চাপ নিল না, চান্দ্রেয়ীর মান-অভিমান এই বর্ষা, এই শরতের মত। একটু বাদেই ঠিক হয়ে যাবে।
*
কিন্তু কিছুই ঠিক হল না।
চান্দ্রেয়ীর দুশ্চিন্তা তো কমলই না, বরং হু হু করে বেড়ে গেল।
মহাষ্টমীর সকালে ও মিঠাইকে শাড়ি পরিয়েছিল। অনেকদিন ধরে ইচ্ছে ছিল মেয়েকে টুকটুকে একটা শাড়ি পরিয়ে অঞ্জলি দেওয়াবে। বাইরে থেকে থেকে বাঙালি কালচারগুলো তো শিখছেই না। সেইমত সাজিয়ে গুজিয়ে চান্দ্রেয়ী মা আর মেয়েকে নিয়ে বেরিয়েছিল পাড়ার পুজোয় পুষ্পাঞ্জলি দিতে।
চান্দ্রেয়ীর মা নাতনির হাত ধরে হাঁটছিলেন। মিঠাই একের পর এক প্রশ্ন করে যাচ্ছিল দিদুনকে। মহিষাসুর কেন বন্দুক চালায় না, মা দুর্গা কেন হাজব্যান্ডকে নিয়ে বাপের বাড়ি আসে না, এমন হাজার হাজার সব অদ্ভুত প্রশ্ন। চান্দ্রেয়ীও হাসিমুখে হাঁটছিল পাশে পাশে।
হঠাৎই ছন্দপতন। বিভিন্ন সময়ে বাবার ইমেলগুলো চেক করার জন্য বাবার ইমেল অ্যাকাউন্টটাও ওর ফোনে লিঙ্ক করা আছে। সেই ইমেল অ্যাকাউন্টেই একটা মেল ঢুকল, ”নমস্কার মি. জয়ন্ত চক্রবর্তী, অমুক ওয়েবসাইটে অর্ডার করার জন্য আপনাকে ধন্যবাদ। আপনার অর্ডার তিন-চারদিনের মধ্যেই পৌঁছে যাবে।”
সঙ্গে অর্ডার ট্র্যাক করার একটা লিঙ্ক।
চান্দ্রেয়ী ভ্রু কুঁচকে প্যান্ডেলে ঢোকার আগে দাঁড়িয়ে পড়ল।
মা বললেন, ”কি হল চল। মাইকে অ্যানাউন্স করছে, আর একবার মাত্র হবে।”
লিঙ্কটা খোলামাত্রই চান্দ্রেয়ীর মাথাটা কেমন ঘুরে গেল। অনেক কষ্টে নিজেকে সামলাল ও। বলল, ”তোমরা ঢোকো, আমি আসছি।”
”কখন যে কি মতিগতি হয় কিছুই বোঝা যায় না!” গজগজ করতে করতে মা কাঁধ ঝাঁকিয়ে মিঠাইকে নিয়ে এগোলেন।
চান্দ্রেয়ীর হাত কাঁপছিল, তারই মধ্যে ও অতিকষ্টে শুভব্রতকে ডায়াল করল, অস্ফুটে বলল, ”সব শেষ হয়ে গেল গো!”
মাইকে ইতিমধ্যে এক পর্ব পুষ্পাঞ্জলির মন্ত্রোচ্চারণ শেষ, এখন বিরতিতে গান বাজছে। চারদিকের কোলাহলে শুভব্রতর গলা শুনতে পেল, ”আবার কি হল?”
”বা-বাবা!”
”হ্যাঁ, বাবার কি হল আবার?”
চান্দ্রেয়ী অস্ফুটে বলল, ”বাবা একটা অনলাইন মেডিসিন শপ থেকে ভিগোরা ১০০ অর্ডার দিয়েছে। ৫০ প্যাকেট।”
”প-পঞ্চাশ প্যাকেট!” চান্দ্রেয়ী এদিক থেকে দেখতে না পেলেও পরিষ্কার বুঝতে পারল শুভব্রতর মুখটা হাঁ হয়ে গেছে।
ও বলল, ”হ্যাঁ।”
শুভব্রত বলল, ”ভিগোরা ১০০ তো ভায়াগ্রা। প্রেসক্রিপশন ছাড়া এইরকম ওষুধ তো অনলাইনে পাওয়া যায় না! তার ওপর এতগুলো!”
চান্দ্রেয়ী এবার এদিক-ওদিক দেখে ছলছলে চোখে বলল, ”নিজের ইচ্ছেমতো ট্যাবলেটগুলো খেলে বাবার যে হার্ট ফেলও হয়ে যেতে পারে, নিশ্চয়ই জানো তুমি!”
”সেতো খুবই ন্যাচারাল। সম্রাট শাজাহান কি করে মারা গিয়েছিল জানো না? বুড়ো বয়সে দুটো কচি মেয়ের সাথে ফুর্তি করার আগে নিজের পারফরম্যান্স বাড়াতে গিয়ে ভায়াগ্রা খেয়েছিল। সামলাতে পারেনি, একদম হার্ট ফেল।” শুভব্রত বলল।
”তুমি থামবে?” চান্দ্রেয়ী ঝঙ্কার দিয়ে উঠল, ”তোমাকে কতবার বোঝাব যে আমার বাবা … আমার বাবা ওইরকম নয়! মানে, আমি যে কি করব কিছুই বুঝতে পারছি না!”
শুভব্রত বলল, ”এখানে আরো একটা বোঝার মতো ব্যাপার আছে। তোমার বাবা কি তোমার মা-র জন্যই … মানে ইয়ে… অন্যভাবে নিও না, মানে আমি ভাবছি, তোমার বাবাও ওইরকম কোনো বাচ্চা মেয়ের জন্য এইসব …।”
চান্দ্রেয়ীর মুখটা কালো হয়ে গেল। ওদিক থেকে আসছিল পাড়ার দাদা বিল্টুদা, সে বলল, ”কিরে চাঁদু, ধেড়ে মেয়ে হয়ে রাস্তার মধ্যে কাঁদছিস কেন? হারিয়ে গেছিস নাকি?”
চান্দ্রেয়ী ফোনটা আগেই কেটে দিয়েছিল। এখন শক্তমুখ করে এগোল। বিল্টুদা এখনো ওকে ক্লাস ফাইভের চান্দ্রেয়ী ভাবে। সবার সামনে চাঁদু বলে ডাকবে আর পেছনে লাগবে। আলগোছে চোখের পাতায় লেগে থাকা অশ্রুবিন্দুটা মুছল ও।
কি করবে ও? কার সাথে শেয়ার করলে বাবাকে এই বিপদ থেকে মুক্ত করতে পারবে? এইবয়সে এতগুলো ভায়াগ্রা ট্যাবলেট খাওয়ার পরিণাম কি ভয়ানক হতে পারে, নিজে ডাক্তার হয়ে সেটা ও হাড়ে হাড়ে বুঝছে। কিন্তু বাবাকে কি করে বোঝাবে? কাকে দিয়ে বোঝাবে?
পরক্ষণে শুভব্রতর কথাটা না চাইতেও মনে ভেসে ওঠে। সত্যিই কি বাবা অন্য কোনো মেয়ের সাথে … সে-ই কি এইসব বুদ্ধি দিচ্ছে? কোনো পেশাদার প্রস্টিটিউট ছাড়া এমন বুদ্ধি কে দিতে পারে?
চান্দ্রেয়ী পুস্পাঞ্জলি তো দিলই না, সারাটা দিন বলতে গেলে কিছুই খেল না। উল্টে অষ্টমীর সারাটা দুপুর বাবার ফোন নিয়ে ঘরের দরজা বন্ধ করে বসে রইল।
বাবা-মা, শুভব্রত তো বটেই, মিঠাইও মায়ের এই আচরণে বেজায় ক্ষুব্ধ। মিঠাই কবে থেকে শুনে আসছে কলকাতায় গিয়ে মা এখানে নিয়ে যাবে, ওখানে নিয়ে যাবে, আর সেখানে এরকম কারুর ভালো লাগে?
কিন্তু যে যাই ভাবুক, চান্দ্রেয়ী সারাটা দুপুর বাবার ফোন পুরো ঘেঁটে ফেলল। কিন্তু কোথাও কোন সন্দেহজনক মেসেজ বা মেল পেল না। বাবার ইনবক্সে কেজো জিনিস আর গ্যালারিতে নাতনির ছবি ছাড়া কিছুই নেই।
তবে? তবে কি মা-র জন্যই? চান্দ্রেয়ীর কানদুটো অজান্তেই লাল হয়ে উঠল। কিন্তু মা-র তো মেনোপজ হয়ে গেছে, এইসময় এত বাড়াবাড়ি করলে … ও আর ভাবতে পারছিল না। মেডিকেল সায়েন্স যাই বলুক, নিজের বাবামা-কে সবসময় যুক্তির আতশকাচের নীচে ফেলে দেখতে মন চায় না।
অষ্টমীর সন্ধেবেলা সারা কলকাতা যখন আলোর গয়নায় মেতে উঠেছে, তখন চান্দ্রেয়ীদের বাড়িতে রীতিমতো অশান্তি শুরু হয়েছে। বাবা-মা, শুভব্রত, মিঠাই প্রচণ্ড রেগে গেছে চান্দ্রেয়ীর ওপর। সবাই সেজেগুজে রেডি, চান্দ্রেয়ী সেই একভাবে শুয়ে আছে।
মিঠাই তো রীতিমতো কান্নাকাটি জুড়ে দিয়েছে, ”চলো না মাম্মাম, প্লিজ! তুমি কতকিছু প্রমিস করে এলে, এখন তো একটাও রাখছ না। আমি একটাও ভালো ছবি গিয়ে বন্ধুদের দেখাতে পারব না।”
চান্দ্রেয়ীর মা রাগ চাপতে চাপতে বললেন, ”চল মিঠাই আমরাই ঘুরে আসি। তোর মা ওইরকমই, বিয়ের আগেও যেমন, বিয়ের পরেও তেমন! এত মেজাজ নিয়ে কি করে কি করবে কে জানে!”
চান্দ্রেয়ী করুণচোখে মা-র দিকে তাকাল, হায়! যার জন্য করি চুরি, সে-ই বলে চোর! মা বুঝতেও পারছে না আসন্ন কতবড় বিপদের হাত থেকে এই চক্রবর্তীবাড়িকে বাঁচানোর জন্য নিজের শখ-আহ্লাদ বিসর্জন দিয়েছে চান্দ্রেয়ী!
ইতিমধ্যে বাবার বন্ধু ব্যানার্জিজেঠুও চলে এসেছেন। এমনি সময় চান্দ্রেয়ী ব্যানার্জিজেঠু এলেই হাঁটু মুড়ে বসে খোশগল্পে মেতে ওঠে, ব্যানার্জিজেঠু লোকটা ভারি আমুদে, বিয়ে-থা করেননি, ক্লাব, খেলা আর পাহাড়ে ঘুরে বেড়ানো নিয়ে থাকেন। আড্ডা একেবারে জমিয়ে দেন বসলেই। এই বয়সেও বিশাল ফিট, দৈনিক ব্যায়াম জগিং করেন আর মাঝেমধ্যেই কাউকে কিছু না বলে কয়ে উধাও হয়ে যান কোথায়, আবার ফিরে আসেন হঠাৎ করে।
জেঠু বললেন, ”আরে ডাক্তারম্যাডাম কেমন আছেন? আমাদের দিকে একটু চেয়ে দেখুন!”
হালকা হাসলেও আজ চান্দ্রেয়ী জ্যেঠুকে খুব একটা সাড়াশব্দ দিল না। ভালোই লাগছে না কিছু! অজানা একটা আশঙ্কায় মন কু ডাকছে ঘনঘন।
এটা এমন একটা বিষয় যা মা-কে বলা যায় না, শুভব্রতকে বলে তো কোনো লাভই হল না, ছেলেটা বিয়ের আগে অনেক ভালো ছিল, দিনদিন দাম্পত্য পুরনো হচ্ছে, আর কেমন যেন হয়ে যাচ্ছে।
সবই আসলে চান্দ্রেয়ীর দুর্ভাগ্য!
সময় কারুর জন্যই থেমে থাকে না। অষ্টমী, নবমী, দশমী এভাবেই কেটে গেল। আনন্দের অনুষ্ঠানে বেজে উঠল মায়ের বিসর্জনের বিষাদসুর।
চান্দ্রেয়ীকে বাকি ক-টা দিন আর কেউ জোরাজুরি করেনি। ও একবারও বেরনো তো দূরের কথা, ভালো জামাকাপড়ও পরেনি। সারাক্ষণ নিজের ঘরের জানলায় বসে চেয়ে থেকেছে বাইরের দিকে, মাইকে বাজা গানের সঙ্গে একাত্ম করে ফেলতে চেয়েছে নিজেকে।
থেকে থেকে ছোটবেলার কথা ওর মনে ভেসে এসেছে।
বাবা। সেই বাবা, যাকে ও ছোট থেকে নিজের আদর্শ ভেবে এসেছে। যে বাবাকে কখনো একবারের জন্যও ও অন্যায়কে প্রশ্রয় দিতে দেখেনি, যে বাবা সবসময় সৎপথে অবিচল থেকেছেন। আর সেই বাবাই কিনা …!
একাদশীর দিন বেলায় চান্দ্রেয়ী নিজের ঘরে অলসভাবে বসেছিল। মা মিঠাইকে নিয়ে গিয়েছেন বড়মাসির বাড়ি বিজয়া করতে। শুভব্রত আর বাবা বাইরের ঘরে বসে দাবা খেলছিল। শুভব্রত একবার এসে ডেকেছে, ও সাড়া দেয়নি।
শক্ত হয়ে বসে ও অপেক্ষা করছিল। ট্র্যাক করে দেখেছে অর্ডারটা আজই ডেলিভার হবে।
ও সিদ্ধান্ত নিয়ে ফেলেছে। বাবার যদি লজ্জা না থাকে এমন একটা জিনিস বাড়িতে নিতে, চান্দ্রেয়ীরই বা লজ্জা করবে কেন?
কলিং বেলটা বাজল ঠিক এগারোটা বেজে দশ মিনিটে। অন্যসময় চান্দ্রেয়ী ওঠেই না, আজ প্রায় উল্কার গতিতে ছুটে গিয়ে দরজাটা খুলে দিল।
প্রিপেইড অর্ডার, সই করে বাক্সটা নিয়ে পেছনে ঘুরতেই ও চমকে উঠল। বাবা আর শুভব্রত দুজনেই বেরিয়ে এসেছে ড্রয়িং রুম থেকে।
চান্দ্রেয়ীর বুকের ভেতর কেউ দুমদুম করে হাতুড়ি পিটছিল। নিজেকে প্রাণপণ সংবরণ করে ও বাবার দিকে তাকাল।
বাবা নিশ্চয়ই মেয়ের হাতে জিনিসটা এসে পড়েছে দেখে লজ্জায় লাল হয়ে উঠবেন? কিভাবে ম্যানেজ করবেন নিজের কুকীর্তি?
চান্দ্রেয়ী ঠান্ডা চোখে বাবার দিকে তাকাল। কিন্তু না, বাবার চোখে কোনোরকম ভয় বা লজ্জা দেখতে পেল না ও।
বাবা এগিয়ে এসে বললেন, ”ও! জিনিসটা এসে গেছে? দাঁড়া! ওকে আগে ফোন করে ডাকি।”
প্রবল অবিশ্বাসে চান্দ্রেয়ী শুভব্রতর দিকে তাকাল। কি করতে যাচ্ছেন বাবা? কাকে ডাকবেন? মা এখন বাড়িতে নেই, সেই সুযোগে কি শুভব্রতর কথা অনুযায়ী কোনো বাচ্চা মেয়েকে …!
শুভব্রতর মুখে কোনো ভাবান্তর নেই। সে নির্বিকার নিজের ফোনে গভীর মনোযোগে কি যেন দেখতে ব্যস্ত।
ওদিকে বাবা ফোনের বোতাম টিপছেন। চান্দ্রেয়ীর মুখে যেন সব রক্ত এসে জমা হয়েছে। কোনোরকমে তুতলে ও বলতে পারল, ”কা-কাকে ফোন করছ বাবা?”
”আরে ব্যানার্জিকে। ও তো কেমন অদ্ভুত লোক জানিসই, কিছুতেই কোনো ভালো ফোন ব্যবহার করবে না, এদিকে ইন্টারনেটের সবকিছু জানে। ব্যাটা এখন চারমাসের জন্য কোথায় ঘুরতে যাবে, তার জন্য হ্যান ওষুধ অর্ডার দাও, ত্যান ওষুধ অর্ডার দাও। নিজে আমার ফোনে নেট ঘাঁটবে আর ওষুধ অর্ডার দেবে। ভাগ্যিস এবারে শুভব্রত ওর প্যাডে লিখে দিল, নাহলে তো নাকি অর্ডারই করতে দিচ্ছিল না!”
চান্দ্রেয়ী শুভব্রতর দিকে তাকাল। সে তখন কিছুই না শুনতে পাওয়ার ভান করে ফোনে কার সঙ্গে যেন হ্যালো হ্যালো করতে লেগেছে।
*
রাতে শুভব্রত চান্দ্রেয়ীর কাছে শুতে আসার রিস্ক কিছুতেই নিচ্ছিল না, বারবার ইনিয়েবিনিয়ে বাবাকে বলছিল, ”চলুন বাবা, আজ আমি আর আপনি কোন পুরনো ভালো সিনেমা দেখি।”
কিন্তু চান্দ্রেয়ীর হিমশীতল চাউনিতে কিছু একটা প্রচ্ছন্ন ছিল, যাতে মা কি বুঝলেন, বাবাকে একাই শুতে পাঠালেন। নিজে মিঠাইকে নিয়ে শুতে গেলেন আর শুভব্রতকে পাঠালেন চান্দ্রেয়ীর কাছে।
শুভব্রত এসেই বলল, ”আমি কি করব বলো, আমি আসার পরেই ওই ব্যানার্জিকাকা আমাকে হাত করেছিলেন। তিনি নাকি একজন সঙ্গিনী পেয়েছেন, তার সঙ্গে এখন চারমাসের জন্য তীর্থে যাবেন। এবার ওইজন্যই নাকি …। বুঝতেই তো পারছ …রসিক লোক … সপ্তাহে তিনটে করে … হে হে!”
”সবই ঠিক আছে। কিন্তু আমার বাবাকে তুমি আমার কাছে খারাপ কেন করলে আর আমার পুজোটা এবারে নষ্ট কেন করলে এইটুকু শুধু বলো।” চান্দ্রেয়ী বরফ গলায় বলল।
”কি মুশকিল? আমি তোমাকে বাবার নামে কখন কি বলেছি? তুমিই তো যা ভাবার ভেবে নিলে! নিজের বাবাকে কি না কি …ছি ছি!” শুভব্রত ছদ্মপ্রতিবাদ করলো, ”আর তোমার পুজো নষ্টের জন্যও তুমি আমাকে দায়ী করতে পারো না। আমি ব্যানার্জিকাকার কাছে প্রতিজ্ঞাবদ্ধ ছিলাম। বেচারা সারাজীবন বিয়ে-থা করলেন না, এখন শেষ বয়সে একটু রোমাঞ্চ খুঁজতে যাচ্ছেন, আর আমি তাতে ইয়ে করব না একটু?”
চান্দ্রেয়ী মাথা নাড়ল, ”তুমি আমার এতবড় ক্ষতি করেছ, কলকাতায় এসেও তুমি আমাকে পুজো এনজয় করতে দাওনি, দুটো প্রায়শ্চিত্ত না করলে আমি তোমাকে কিছুতেই ক্ষমা করব না। একনম্বর হল, এরপর থেকে টানা পাঁচবছর পুজোয় কলকাতায় আসতেই হবে। ”
শুভব্রত এবার ভয়ার্তচোখে তাকিয়ে রইল স্ত্রীর দিকে।
চান্দ্রেয়ী এবার গম্ভীর গলায় বলল, ”আর দু-নম্বর, বাক্সটা খুলে একটা স্ট্রিপ বের করে রেখেছি। ব্যানার্জিজেঠু কিছু বুঝতে পারবেন না। সেইটা এখন তোমাকে গলাধঃকরণ করতে হবে।” ও কথাটা বলেই টেবিলের দিকে এগিয়ে গেল, ”এই নাও। খেয়ে ফ্যালো। ক্যুইক।”
গাড়িটা ওদের ছোট গলি দিয়ে বেরিয়ে বড় রাস্তায় পড়তেই দীপার হঠাৎ গা-টা গুলিয়ে উঠল, ইঙ্গিতে ও সন্দীপনকে বলল গাড়িটা থামাতে। বমি পাচ্ছে হঠাৎ, কয়েকদিনের অনিয়ম, কাল সারাদিনের উপোসের পর খাওয়া, সেগুলো ঠেলে বেরোতে চাইছে বোধ হয়। নাকি তারাও আর দীপার সাথে এবাড়ি ছেড়ে যেতে রাজি নয়?
সন্দীপন একটু কিন্তু কিন্তু করে বলল, ”ইয়ে, থামাতেই হবে? কিন্তু এই গাড়ি থামানো যায় না বলে তো! তুমি একটু জল খাবে? দাদা, এসি-টা একটু বাড়িয়ে দিন না!” শেষ কথাটা ড্রাইভারের উদ্দেশ্যে বলে সন্দীপন জলের বোতলটা দীপার মুখের সামনে তুলে ধরল। দীপা ট্র্যাফিকের প্যাঁ-পোঁর মধ্যে কাঁপা কাঁপা হাতে বোতল থেকে কয়েক ঢোক জল নিজের গলায় ঢালল। কাল রাতের মেকআপ গলে গলে পড়ছে, চন্দন ধেবড়ে গিয়ে সিঁদুরের সাথে একাকার, কেঁদে কেঁদে ফুলে লাল হয়ে যাওয়া চোখদুটোয়, কপালে, গালে আলগোছে জলের ঝাপটা দিলো দীপা, চলন্ত গাড়িতে পরিষ্কার তো হলই না, উল্টে আরো কান্না বেরিয়ে এল। গাড়ি ততক্ষণে বাইপাস ধরে হু হু করে ছুটছে। দীপাদের কসবার সবুজে ঢাকা অলিগলি নয়, এহল নতুন কলকাতার ঝাঁ-চকচকে রাস্তা, দুপাশে বিশ্ববাংলা-হাট, ইকোপার্কের চোখ জুড়নো মনোরম শোভা। সন্দীপন দীপার একটা হাত আলতো করে ধরে জানলা দিয়ে বাইরে তাকিয়ে আছে।
দীপা মনে মনে ভাবল, আগেরবারও তো গাড়ি কিছুতেই দাঁড় করাতে দেননি দীপ্তর মামা! সেবার বমি নয়, দীপার খুব খিদে পেয়ে গিয়েছিল, গাড়ি দাঁড় করিয়ে কেক-বিস্কুট কিনবে ভেবেছিল, কিন্তু মামা কিছুতেই রাজি হননি। তাতে কি এমন ভালো হয়েছিল! বিয়ের ঠিক পাঁচ মাসের মাথায় মর্গে গিয়ে যখন দীপ্তর বাইক অ্যাকসিডেন্টে তালগোল পাকানো নিথর শরীরটা দেখেছিল দীপা, তখন এই কথাটাই প্রথম মাথায় এসেছিল ওর। আচ্ছা বাবামা-ও কি নৈনিতাল যাওয়ার সময় গাড়ি থামিয়েছিল?
নিজেকে একটু সামলে নিতে না নিতেই ফোন বাজল। বাবা। দীপা নিজেকে কোনোরকমে সামলে কানে ফোনটা দিল, ”হ্যালো!”
-”কদ্দূর ছোট-মা? গাড়ি ঠিকঠাক যাচ্ছে তো?”
দীপার বুকের ভেতর থেকে আবার একদলা কান্না উঠে এল। সেই আদরমাখানো গলা। এরপর থেকে আর কেউ ওকে পরম স্নেহে ছোট-মা বলে ডাকবে না! উৎগত অশ্রুকে কোনোমতে সামলে বলল, ”হ্যাঁ বাবা! আর কিছুক্ষণের মধ্যেই এয়ারপোর্ট ঢুকবে। তুমি কি করছ?”
—”আমি কি করব মা! তুই চলে গেলি, বাড়ি ফাঁকা হয়ে গেল, একা বুড়ো যখের মতো বসে আছি। আমার কথা বাদ দে! তুই ওখানে গিয়ে সাবধানে থাকবি কিন্তু! আর নতুন জায়গা, গিয়েই বেশি জল ঘাঁটবি না, তোর তো একটুতেই ঠান্ডা লেগে যায় মা!”
দীপা এবার কেঁদে ফেলল, বলল, ”তোমায় ছেড়ে কি করে থাকব বাবা?”
—”ওসব অভ্যেস হয়ে যাবে! সন্দীপন বড় ভালো ছেলে। তোর খেয়াল রাখবে। তুই আমার কথা ভাবিস না। থিসিসটা ভালোভাবে লিখবি। পৌঁছে ফোন করবি কিন্তু!”
ফোনটা রেখে দীপার অঝোরে কান্না দেখে সন্দীপন দীপার হাতটাকে শক্ত করে ধরল, ”এত কাঁদছ কেন দীপা? আর একঘণ্টা বাদেই ফ্লাইট আমাদের। সব ঠিক হয়ে যাবে। আমরা খুব ভালো থাকব দেখো!”
হুম আমরা তো খুব ভালো থাকবই, মনে মনে ভাবল দীপা। আর যে মানুষটা এতগুলো বছর ধরে নিজের শখ-আহ্লাদ সব বিসর্জন দিয়ে দীপাকে আগলে রাখল, সে কেমন থাকবে তা নিয়ে দীপার আর কোনো দায় নেই। কি স্বার্থপর দীপা!
প্লেনে উঠে উইন্ডো সিটে বসে বাইরে মেঘগুলোর আস্তে আস্তে নীচে নেমে যাওয়া দেখছিল দীপা। কান্নাকাটি আর করছে না, কিন্তু মনটা খুব ভারি হয়ে আছে। দিল্লি যাচ্ছে ও, ওর নতুন শ্বশুরবাড়িতে। শ্বশুরবাড়ির আত্মীয়স্বজন যারা বিয়েতে এসেছিলেন, তাঁরা সবাই আজ বিকেলের রাজধানী এক্সপ্রেসে রওনা দেবেন। বিয়ে আর রিসেপশন দুটোই কলকাতায় একসাথেই মিটিয়ে নেওয়া হয়েছে। সন্দীপনের ছাত্রজীবন যদিও কলকাতায়, কিন্তু ওরা চার প্রজন্ম ধরে দিল্লির বাসিন্দা। ফোনে কথাবার্তার পর বাবা দিল্লিতে ওদের বাড়ি দেখতে এসেছিলেন, ঘুরে গিয়ে বলেছিলেন, ”আমি যেমন চাইছিলাম, ঠিক তেমন ফ্যামিলি রে ছোট-মা। সন্দীপনকে তো অনেকদিন ধরে দেখছি, যেমন ভালো ছাত্র, তেমনই ভালো ছেলে। বাড়িও খুব ভালো। ছোট পরিবার, কিন্তু আত্মীয়স্বজনদের সাথে যোগাযোগ ভীষণ, ছেলের মা-ও খুব ভালো, খুব সোৎসাহে বলছিলেন যে তোর জেএনইউ তে পিএইচডি-র জন্য নাম উঠলে খুব ভালো হবে। তুই খুব ভালো থাকবি রে ছোট-মা!”
নিখিলেশবাবুর কথা শুনে দীপা তখন বইয়ের পাতা থেকে মুখ তুলে ঈষৎ অভিমানের গলায় বলেছিল, ”আমি জানি তুমি ইচ্ছে করে আমাকে দূরে পাঠিয়ে দিতে চাও বাবা! আমি কতবার বলেছি না, আমি তোমাকে ছেড়ে কোথাও যাব না?”
নিখিলেশ এগিয়ে এসে দীপার মাথায় হাত রেখেছিলেন, ”না রে মা! আমি চাই তুই খুব ভালো থাক। সেটা যেখানে পাবো সেখানেই তো যেতে হবে। আর আমার জীবন তো শেষ হয়েই এল, তুই কি নিয়ে থাকবি? ছেলেকে তো আগেই হারিয়েছি, এবার মেয়েও যদি কষ্টে থাকে, আমি কি নিয়ে বাঁচব বল তো?”
আমাদের সমাজ প্রতিটা সম্পর্কের একটা করে ওয়েল-ডিফাইন্ড নাম দিয়ে দেয়, জানলায় বসে ভাবছিল দীপা। ননদ-জা, দেওর-ভাজ, বেয়াই-বেয়ান কতরকম নাম সেসব সম্পর্কর! সেই দিক দিয়ে দেখতে গেলে নিখিলেশ দীপার শ্বশুরমশাই। সাড়ে সাত বছর আগে যখন দীপা সবে উচ্চমাধ্যমিক পাশ করেছিল, তখন ওর মামা বিয়ে দেন দীপ্তর সঙ্গে। ছোটবেলাতেই দীপার বাবা-মা ঘুরতে গিয়ে নৈনিতালে গাড়ি-অ্যাকসিডেন্টে মারা যান, সাড়ে তিন বছরের দীপা কোনোরকমে বেঁচে যায়। সেই থেকে ও মামার কাছেই মানুষ। মামা-মামি ওকে বড় করলেও ওর বিয়ে দেওয়ার জন্য বড় উতলা হয়ে পড়েছিল, আর বোধ হয় পারছিল না দায়ের বোঝা বইতে। তাই উচ্চমাধ্যমিকে দীপা খুব ভাল রেজাল্ট করলেও ওর বিয়ে দিয়ে দেয়।
দীপ্তর মা ছিল না, শুধু দীপ্ত আর শ্বশুরমশাই নিখিলেশ। বিয়ের পরেরদিন মামির শিখিয়ে দেওয়া মত দীপা অপটু হাতে রান্নাঘরে ঢুকতে যেতেই নিখিলেশ গম্ভীরভাবে বলেছিলেন, ”শোন, আমাদের রান্নার লোক আছে, তোমাকে রান্নাঘরে সময় নষ্ট করতে হবে না। সামনেই প্রেসিডেন্সির অ্যাডমিশন টেস্ট, ভালো করে প্রিপারেশন নাও, নাহলে এত ভালো রেজাল্ট করা বেকার হবে। আর এ’বাড়ির সব ছেলেমেয়ে পড়াশুনোয় ভালো, তোমাকেও সেই মান রাখতে হবে। পড়াশুনোয় ফাঁকি আমি কিন্তু সহ্য করব না।”
জলদগম্ভীর কণ্ঠস্বরে দীপা ভয় পেয়ে ঢোঁক গিলেছিল। এ কি শ্বশুরমশাই না মাস্টারমশাই! মামার কাছ থেকে দীপা আগেই শুনেছিল, নিখিলেশ তখন সবে রিটায়ার করেছেন কলেজ থেকে। ক্যালকাটা ইউনিভার্সিটির ইকনমিক্সের নামজাদা প্রোফেসর, দু-বেলা ছাত্রছাত্রীরা আসে তাঁদের প্রিয় স্যারের কাছে, কখনো পড়ার ব্যাপারে আলোচনা করতে, কখনো আশীর্বাদ নিতে। দীপা পড়াশুনোয় ভালো হলেও মামার বাড়িতে পড়ার খুব একটা পরিবেশ ছিল না। যেটুকু পড়ার ও নিজের তাগিদেই পড়ত। এবাড়িতে সারাক্ষণ পড়াশুনোর আলোচনা, বইয়ের বাতাবরণের মধ্যে থাকতে থাকতে ও যেন নতুন করে নিঃশ্বাস নিচ্ছিল।
এয়ারহোস্টেস ডাকল, ”ভেজ অর ননভেজ ম্যাম?”
দীপা অস্ফুটে ‘ননভেজ’ বলে আবার জানলার দিকে মুখ ঘোরাতে গিয়ে দেখল সন্দীপন একটা বই পড়তে পড়তে ঘুমিয়ে পড়েছে হেলান দিয়ে। প্রথম প্লেনে উঠেছিল ও বছরচারেক আগে, প্রেসিডেন্সি থেকে ইকনমিক্সে বি এসসি পাশ করে দিল্লি স্কুল অফ ইকনমিক্সে মাস্টার্স করার পরীক্ষা দিতে যাবার সময়। বাবা হাতে ধরে শিখিয়েছিলেন বোর্ডিং পাস কাকে বলে, কি করে লাইফ বেল্ট বাঁধতে হয়। দিল্লি গিয়ে লোটাস টেম্পল ঘোরার সময় বলেছিলেন বাহাই ধর্মের কথা, গল্পচ্ছলে বলেছিলেন কুতুব মিনারের ইতিহাস, ইলতুৎমিস।
সেবার ওর নাম ওঠেনি। যাদবপুরে ভর্তি হয় ও। বাবার কাছেই পড়ত। মাইক্রো-ইকনমিক্সের দুরূহ সব থিয়োরি জলের মতো করে বোঝাতেন নিখিলেশ।
দীপ্ত যখন চলে যায়, তখন ও সবে প্রেসিডেন্সিতে ভর্তি হয়েছে। বাবা যত শোকে পাথর হয়ে উঠছিলেন, তত জড়িয়ে ধরছিলেন দীপাকে। ‘তুমি’ নেমে এসেছিল ‘তুই’-তে, বলেছিলেন, ”নিজের মা তো কবেই আমাকে ফেলে চলে গেছে, বউ-ছেলে সবাই চলে গেল। তুই-ই এখন থেকে আমার মা, আমার ছোট-মা। মেয়ের গলায় বাবা ডাক তো আগে কখনো শুনিনি, প্রাণটা জুড়িয়ে যায়!”
দীপার চোখদুটো আবার জ্বালা করে উঠল, কে বাবাকে ওষুধ দেবে মনে করে, কে ভোরবেলা উঠে বাবাকে নিয়ে মর্নিং ওয়াকে বেরোবে? দীপার পিএইচডির সাবজেক্ট মধ্যপ্রাচ্যের দেশগুলোর ইকনমিক গ্রোথ আর ইনক্ল্যুসিভ ডেভেলপমেন্টের মধ্যেকার প্যারিটি, কে-ই বা সেটা বুঝিয়ে দেবে জলের মতো?
ভাবতে ভাবতে দীপা কখন ঘুমিয়ে পড়েছিল ও নিজেই জানে না। ঘুম ভাঙল এয়ারহোস্টেসের ঘোষণায়, প্লেন একটু বাদেই ল্যান্ড করবে, বেল্ট পরে নিতে হবে। সন্দীপন ওর দিকে তাকিয়ে মিটিমিটি হাসছিল। বলল, ”কি, মনখারাপ কমেছে?”
দীপা কিছু বলল না। সন্দীপন কি বুঝবে এই কষ্ট! প্রথম বিয়ের সময় দীপা কাঁদেই নি তেমন, কষ্টও হয়নি খুব একটা। তবে এবারে বিয়ের আগে প্রায় চারমাস কথা বলেছে ও আর সন্দীপন, বাবার তাড়নায় ঘুরতেও বেরিয়েছে দু-বার। সন্দীপনকে যথেষ্ট সংবেদনশীলই মনে হয়েছে। প্রথম দিন ওর কথাতেই সবথেকে ভালো লেগেছিল দীপার। প্রথমেই সন্দীপন বলেছিল, ”স্যারকে এতদিন শিক্ষক হিসেবে অসীম শ্রদ্ধা করতাম, এখন থেকে মানুষ হিসেবেও শ্রদ্ধাটা অনেক বেড়ে গেছে দীপান্বিতা! তুমি খুব লাকি এমন একজন বাবা পেয়েছ। আমিও সত্যিই লাকি, আমারও বাবা নেই আর স্যারের মতো মানুষকে বাবা হিসেবে পাচ্ছি!”
তবু, সাময়িক ভালোলাগা আর একছাদের তলায় কাটানোর মধ্যে আকাশপাতাল পার্থক্য!
দিল্লিতে পৌঁছে প্রথম ক-টা দিন কাটল চূড়ান্ত ব্যস্ততায়। জেএনইউ-তে পিএইচডির সব ফরম্যালিটিজ মেটানো, গাইড ঠিক করা, শাশুড়ি-মায়ের সাথে টুকটাক কেনাকাটা, এসবেই কেটে গেল প্রথম মাসটা। মাঝে ও আর সন্দীপন দিনচারেকের জন্য সিমলা-মানালির দিকটা ঘুরে এল। দুজনের মনের মিল হলেও এখনো আড়ষ্টতাটা পুরোপুরি কাটেনি দীপার। সন্দীপন ভালোবাসার কথা বলতে শুরু করলে ওর ভালো লাগে, কিন্তু উত্তরে কিছু বলতে পারে না, গুটিয়ে যায়।
বাবার সঙ্গে দিনে তিনবার কথা হয় দীপার। তবু মনটা খারাপ হয়ে থাকে মাঝে মাঝেই। করবীমাসি ঠিকমতো তেলঝালমশলা ছাড়া রান্না করছে কি না, ওষুধ দিচ্ছে কি না, দিনের মধ্যে দশবার ফোন করে করবীমাসিকে জিজ্ঞেস করে ও। মাঝেমাঝে ভাবে ওর শাশুড়ি-মা কিছু মনে করছেন না তো এতবার করে ও ফোন করে বলে? ওর কাছে নিখিলেশ বাবা-ই, কিন্তু ওঁদের কাছে তো আগের পক্ষের শ্বশুর ছাড়া কিছুই নন! ও কিছুতেই বুঝতে পারে না সন্দীপনের মায়ের অভিব্যক্তি। ও বাবাকে ফোন করলেই উনি উঠে ভেতরে চলে যান।
*
সেদিন সকালে বিছানায় শুয়ে চোখ খুলেই ওর মনে পড়ল আরে, আজ তো উনিশে জুন, ফাদার্স ডে! খারাপ হয়ে থাকা মনটা আরও খারাপ হয়ে গেল। বাবাকে খুব দেখতে ইচ্ছে করছিল কয়েকদিন ধরেই। আগের বছর অবধিও এই দিনে ও আর বাবা কোথাও না কোথাও ঘুরতে যেত, টুকটাক সিনেমা দেখে, খেয়েদেয়ে বাড়ি ফিরত। তাই কয়েকদিন আগে সন্দীপনকে ও বলেছিল, ”চল না, সামনের সপ্তাহে একবার কলকাতা থেকে ঘুরে আসি, যাবে?”
সন্দীপন অবাক হয়ে বলেছিল, ”হঠাৎ কলকাতা! কেন?”
দীপা একটু থমকে গিয়ে বলেছিল, ”সামনের রবিবার বাবার জন্মদিন, ওইদিনটা আমি আর বাবা খুব আনন্দ করতাম!”
সন্দীপন কোনো উত্তর দেয়নি, ভ্রূ কুঁচকে চুপ করে গিয়েছিল। কিন্তু দীপা যেন স্পষ্ট দেখতে পেয়েছিল, সন্দীপনের মুখে ব্যঙ্গের আভাস, যেন বলছে, ”হু! তাও যদি নিজের বাবা হত! আগের শ্বশুরকে নিয়ে আদিখ্যেতার শেষ নেই!” সন্দীপনের উত্তর না দেওয়া অগ্রাহ্য করা ব্যবহারে গুম হয়ে গিয়েছিল ও। তারপর থেকেই লক্ষ করছে, সন্দীপন অফিস থেকে এসে মায়ের সাথে কিসব আলোচনা করছে, ওকে দেখলেই চুপ করে যাচ্ছে।
দীপার মনটা খুব খারাপ হয়ে গেল। তবে কি মামিমা-ই ঠিক বলতেন? ও কি সত্যিই অপয়া? সুখ ওর কপালে সয়না, নাকি সুখকে ও যত্ন করে রাখতে পারে না! বাবামা-কে হারাল, বিয়ে হতে না হতেই স্বামীকে হারাল, এখন বাবার এত কষ্ট করে দেওয়া বিয়েটাকেও কি ভেঙে ফেলল ও!
সন্দীপন কাল অফিসের ট্যুরে মুম্বাই গেছে, ফিরবে কাল। সেদিনের পর দুজনের মধ্যে হু-হাঁ ছাড়া খুব একটা কথা হয়নি। শাশুড়িমা-ও বেশি কথা বলছেন না ওর সাথে, খেয়াল করে দেখেছে। অন্যদিন দীপা কাজের মধ্যে থাকে, বেরিয়ে যায়, আজ রোববার, সে উপায়ও নেই।
একজন বৃদ্ধ মানুষ, যিনি ওকে এতটা বড় করলেন, সমাজে প্রতিষ্ঠা দিলেন, বাঁচতে শেখালেন, তাঁর খেয়াল রেখে, খবর নিয়ে এতোটাই দোষ করে ফেলল ও?
বাবা ওর গলা শুনেই বুঝতে পেরে যাবেন কিছু একটা হয়েছে, তাই তিন-চারদিন ধরে বাবা কে আর ফোনও করেনি দীপা। কি করছেন, ঠিকমতো খাচ্ছেন কিনা, কে জানে! ধুর, সন্দীপন ওকে আর না চাইলে কলকাতায় ফিরে যাবে ও, বাবার সাথেই কাটিয়ে দেবে বাকি জীবনটা, স্থির করে ফেলে দীপা! নিজের বাবামায়ের আদর তো জ্ঞানত কোনোদিনও পেল না, নিখিলেশের আদর থেকে বঞ্চিত হতে চায় না ও।
ঘর থেকে বেরিয়ে কাউকে দেখতে পেল না দীপা। দিল্লির সি আর পার্কে দোতলা সুন্দর ছিমছাম একটেরে বাড়ি, সামনে পিছনে একফালি করে বাগান। সামনের রাস্তাটা ফাঁকা ট্র্যাফিক ফ্রি, তাই খুব শান্ত। অন্যমনস্কভাবে বারান্দায় এসে দাঁড়ায় ও, শাশুড়িমা তৃপ্তি মনে হয় বাথরুমে। এই ক-দিনে একটা অদৃশ্য দূরত্ব তৈরি হয়েছে সন্দীপন আর ওনার সাথে, কেউ কিছু না বললেও কোথাও যেন তাল কেটে গেছে। দীপা কি চা করে ডাকবে ওনাকে, কথা বলবে স্বাভাবিকভাবে? কি করবে বুঝতে পারছিল না ও!
সদর দরজায় কাজের লোকের কলিং বেল শুনে অন্যমনস্কভাবেই ও খুলতে গেল, যাবার সময় শাশুড়িমায়ের ঘরে একবার উঁকি দিল, ঘর ফাঁকা। কোথায় গেলেন মা? তেতো মুখে দরজা খুলতেই ও অবাক হয়ে গেল। নিখিলেশ দাঁড়িয়ে রয়েছেন, পাশে দুটো বড় বড় ট্রলি।
খুশিতে কয়েক মাইক্রোসেকেন্ডের জন্য মনটা নেচে উঠলেও পরক্ষণেই আড়ষ্ট হয়ে গেল দীপা। রবীন্দ্রনাথের দেনাপাওনা-র নিরুপমার মতোই অসহায় মনে হল নিজেকে। বিবাহিত কন্যাদের বড় জ্বালা, বাবাদেরকেও পর করে দিতে হয় সময়বিশেষে!
এইসময়ই বাবা কেন এলেন? যদি ওঁরা কোনো অপমান করেন, দীপা কিছুতেই সহ্য করতে পারবে না!
আড়ষ্টতা কাটিয়ে ও এগিয়ে গিয়ে নিখিলেশকে প্রণাম করতে যাবে, হঠাৎ দেখল সামনে অটো থেকে আরেকটা ট্রলি নামাচ্ছে সন্দীপন! চোখাচোখি হতে হেসে বলল, ”কলকাতায় বাবা একা একা রয়েছেন, এখানে আমার মা একা। কি দরকার! তাই বাবাকে নিয়ে চলে এলাম! এবার থেকে আমরা সবাই একসাথে থাকব।”
পেছন থেকে শাশুড়ির গলা শুনে চমকে তাকাল ও, শাড়ির আঁচলে হাত মুছতে মুছতে রান্নাঘর থেকে বেরিয়ে এসেছেন তৃপ্তি, ”আসুন দাদা, ট্রেন অনেক লেট করল, তাই না!”
দীপা কিছুই বুঝতে পারছিল না। এসব কি হচ্ছে! বিহবলভাবে ও বাবাকে প্রণাম করলে। বাবা ওকে জড়িয়ে ধরলেন, ”কেমন আছিস ছোট’মা?”
ঘরে গিয়ে ট্রলিগুলো সব গুছিয়ে রাখছিল দীপা, পেছন থেকে এসে জড়িয়ে ধরল সন্দীপন, ”বাবার জন্মদিনে কেমন সারপ্রাইজ দিলাম বল! উফ, কত কাণ্ড করলাম, এক মাস ধরে বাবাকে বলে বলে আমি আর মা রাজি করালাম, ইন্টারনেটে অ্যাড দিয়ে কলকাতার বাড়িতে একটা ভালো ভাড়া ঠিক করলাম, তড়িঘড়ি অফিসে ছুটি নিয়ে কলকাতা গেলাম, তবু আমার সুন্দরী বউয়ের মন পেলাম না! যেমন জাঁদরেল শ্বশুরমশাই তেমন জাঁদরেল আমার বউ! এইজন্যই বলে, স্ত্রীয়াশ্চরিত্রম দেবা ন জানন্তি কুতো মনুষ্যা’!”
দীপার চোখ থেকে প্রথম দিনের মতো জল ঝরছিল অঝোরে, কিছু না বলে ও সন্দীপনের বুকে মাথা হেলিয়ে দিল।
সন্দীপন আবার চুপিচুপি বলল, ”কি ভালো হল বল তো! তোমাকে আর বাবার শরীর নিয়ে চিন্তা করতে হবে না, মন খারাপ করতে হবে না। তোমার পিএইচডি-র থিসিসে বাবা দারুণভাবে হেল্প করবেন। আর আমরা সবাই মিলে এক ছাদের তলায় থাকব। কি ভালো হল না, বল!”
দীপা চোখ বুজে নীরবে ভাবছিল, জীবনের সেরা গিফটটা আজ ও পেয়ে গেল! ওসব আড়ষ্টতা ঝেড়ে ফেলে বলল, ”আই লাভ ইউ সন্দীপন!”
গাড়িটা ওদের ছোট গলি দিয়ে বেরিয়ে বড় রাস্তায় পড়তেই দীপার হঠাৎ গা-টা গুলিয়ে উঠল, ইঙ্গিতে ও সন্দীপনকে বলল গাড়িটা থামাতে। বমি পাচ্ছে হঠাৎ, কয়েকদিনের অনিয়ম, কাল সারাদিনের উপোসের পর খাওয়া, সেগুলো ঠেলে বেরোতে চাইছে বোধ হয়। নাকি তারাও আর দীপার সাথে এবাড়ি ছেড়ে যেতে রাজি নয়?
সন্দীপন একটু কিন্তু কিন্তু করে বলল, ”ইয়ে, থামাতেই হবে? কিন্তু এই গাড়ি থামানো যায় না বলে তো! তুমি একটু জল খাবে? দাদা, এসি-টা একটু বাড়িয়ে দিন না!” শেষ কথাটা ড্রাইভারের উদ্দেশ্যে বলে সন্দীপন জলের বোতলটা দীপার মুখের সামনে তুলে ধরল। দীপা ট্র্যাফিকের প্যাঁ-পোঁর মধ্যে কাঁপা কাঁপা হাতে বোতল থেকে কয়েক ঢোক জল নিজের গলায় ঢালল। কাল রাতের মেকআপ গলে গলে পড়ছে, চন্দন ধেবড়ে গিয়ে সিঁদুরের সাথে একাকার, কেঁদে কেঁদে ফুলে লাল হয়ে যাওয়া চোখদুটোয়, কপালে, গালে আলগোছে জলের ঝাপটা দিলো দীপা, চলন্ত গাড়িতে পরিষ্কার তো হলই না, উল্টে আরো কান্না বেরিয়ে এল। গাড়ি ততক্ষণে বাইপাস ধরে হু হু করে ছুটছে। দীপাদের কসবার সবুজে ঢাকা অলিগলি নয়, এহল নতুন কলকাতার ঝাঁ-চকচকে রাস্তা, দুপাশে বিশ্ববাংলা-হাট, ইকোপার্কের চোখ জুড়নো মনোরম শোভা। সন্দীপন দীপার একটা হাত আলতো করে ধরে জানলা দিয়ে বাইরে তাকিয়ে আছে।
দীপা মনে মনে ভাবল, আগেরবারও তো গাড়ি কিছুতেই দাঁড় করাতে দেননি দীপ্তর মামা! সেবার বমি নয়, দীপার খুব খিদে পেয়ে গিয়েছিল, গাড়ি দাঁড় করিয়ে কেক-বিস্কুট কিনবে ভেবেছিল, কিন্তু মামা কিছুতেই রাজি হননি। তাতে কি এমন ভালো হয়েছিল! বিয়ের ঠিক পাঁচ মাসের মাথায় মর্গে গিয়ে যখন দীপ্তর বাইক অ্যাকসিডেন্টে তালগোল পাকানো নিথর শরীরটা দেখেছিল দীপা, তখন এই কথাটাই প্রথম মাথায় এসেছিল ওর। আচ্ছা বাবামা-ও কি নৈনিতাল যাওয়ার সময় গাড়ি থামিয়েছিল?
নিজেকে একটু সামলে নিতে না নিতেই ফোন বাজল। বাবা। দীপা নিজেকে কোনোরকমে সামলে কানে ফোনটা দিল, ”হ্যালো!”
-”কদ্দূর ছোট-মা? গাড়ি ঠিকঠাক যাচ্ছে তো?”
দীপার বুকের ভেতর থেকে আবার একদলা কান্না উঠে এল। সেই আদরমাখানো গলা। এরপর থেকে আর কেউ ওকে পরম স্নেহে ছোট-মা বলে ডাকবে না! উৎগত অশ্রুকে কোনোমতে সামলে বলল, ”হ্যাঁ বাবা! আর কিছুক্ষণের মধ্যেই এয়ারপোর্ট ঢুকবে। তুমি কি করছ?”
—”আমি কি করব মা! তুই চলে গেলি, বাড়ি ফাঁকা হয়ে গেল, একা বুড়ো যখের মতো বসে আছি। আমার কথা বাদ দে! তুই ওখানে গিয়ে সাবধানে থাকবি কিন্তু! আর নতুন জায়গা, গিয়েই বেশি জল ঘাঁটবি না, তোর তো একটুতেই ঠান্ডা লেগে যায় মা!”
দীপা এবার কেঁদে ফেলল, বলল, ”তোমায় ছেড়ে কি করে থাকব বাবা?”
—”ওসব অভ্যেস হয়ে যাবে! সন্দীপন বড় ভালো ছেলে। তোর খেয়াল রাখবে। তুই আমার কথা ভাবিস না। থিসিসটা ভালোভাবে লিখবি। পৌঁছে ফোন করবি কিন্তু!”
ফোনটা রেখে দীপার অঝোরে কান্না দেখে সন্দীপন দীপার হাতটাকে শক্ত করে ধরল, ”এত কাঁদছ কেন দীপা? আর একঘণ্টা বাদেই ফ্লাইট আমাদের। সব ঠিক হয়ে যাবে। আমরা খুব ভালো থাকব দেখো!”
হুম আমরা তো খুব ভালো থাকবই, মনে মনে ভাবল দীপা। আর যে মানুষটা এতগুলো বছর ধরে নিজের শখ-আহ্লাদ সব বিসর্জন দিয়ে দীপাকে আগলে রাখল, সে কেমন থাকবে তা নিয়ে দীপার আর কোনো দায় নেই। কি স্বার্থপর দীপা!
প্লেনে উঠে উইন্ডো সিটে বসে বাইরে মেঘগুলোর আস্তে আস্তে নীচে নেমে যাওয়া দেখছিল দীপা। কান্নাকাটি আর করছে না, কিন্তু মনটা খুব ভারি হয়ে আছে। দিল্লি যাচ্ছে ও, ওর নতুন শ্বশুরবাড়িতে। শ্বশুরবাড়ির আত্মীয়স্বজন যারা বিয়েতে এসেছিলেন, তাঁরা সবাই আজ বিকেলের রাজধানী এক্সপ্রেসে রওনা দেবেন। বিয়ে আর রিসেপশন দুটোই কলকাতায় একসাথেই মিটিয়ে নেওয়া হয়েছে। সন্দীপনের ছাত্রজীবন যদিও কলকাতায়, কিন্তু ওরা চার প্রজন্ম ধরে দিল্লির বাসিন্দা। ফোনে কথাবার্তার পর বাবা দিল্লিতে ওদের বাড়ি দেখতে এসেছিলেন, ঘুরে গিয়ে বলেছিলেন, ”আমি যেমন চাইছিলাম, ঠিক তেমন ফ্যামিলি রে ছোট-মা। সন্দীপনকে তো অনেকদিন ধরে দেখছি, যেমন ভালো ছাত্র, তেমনই ভালো ছেলে। বাড়িও খুব ভালো। ছোট পরিবার, কিন্তু আত্মীয়স্বজনদের সাথে যোগাযোগ ভীষণ, ছেলের মা-ও খুব ভালো, খুব সোৎসাহে বলছিলেন যে তোর জেএনইউ তে পিএইচডি-র জন্য নাম উঠলে খুব ভালো হবে। তুই খুব ভালো থাকবি রে ছোট-মা!”
নিখিলেশবাবুর কথা শুনে দীপা তখন বইয়ের পাতা থেকে মুখ তুলে ঈষৎ অভিমানের গলায় বলেছিল, ”আমি জানি তুমি ইচ্ছে করে আমাকে দূরে পাঠিয়ে দিতে চাও বাবা! আমি কতবার বলেছি না, আমি তোমাকে ছেড়ে কোথাও যাব না?”
নিখিলেশ এগিয়ে এসে দীপার মাথায় হাত রেখেছিলেন, ”না রে মা! আমি চাই তুই খুব ভালো থাক। সেটা যেখানে পাবো সেখানেই তো যেতে হবে। আর আমার জীবন তো শেষ হয়েই এল, তুই কি নিয়ে থাকবি? ছেলেকে তো আগেই হারিয়েছি, এবার মেয়েও যদি কষ্টে থাকে, আমি কি নিয়ে বাঁচব বল তো?”
আমাদের সমাজ প্রতিটা সম্পর্কের একটা করে ওয়েল-ডিফাইন্ড নাম দিয়ে দেয়, জানলায় বসে ভাবছিল দীপা। ননদ-জা, দেওর-ভাজ, বেয়াই-বেয়ান কতরকম নাম সেসব সম্পর্কর! সেই দিক দিয়ে দেখতে গেলে নিখিলেশ দীপার শ্বশুরমশাই। সাড়ে সাত বছর আগে যখন দীপা সবে উচ্চমাধ্যমিক পাশ করেছিল, তখন ওর মামা বিয়ে দেন দীপ্তর সঙ্গে। ছোটবেলাতেই দীপার বাবা-মা ঘুরতে গিয়ে নৈনিতালে গাড়ি-অ্যাকসিডেন্টে মারা যান, সাড়ে তিন বছরের দীপা কোনোরকমে বেঁচে যায়। সেই থেকে ও মামার কাছেই মানুষ। মামা-মামি ওকে বড় করলেও ওর বিয়ে দেওয়ার জন্য বড় উতলা হয়ে পড়েছিল, আর বোধ হয় পারছিল না দায়ের বোঝা বইতে। তাই উচ্চমাধ্যমিকে দীপা খুব ভাল রেজাল্ট করলেও ওর বিয়ে দিয়ে দেয়।
দীপ্তর মা ছিল না, শুধু দীপ্ত আর শ্বশুরমশাই নিখিলেশ। বিয়ের পরেরদিন মামির শিখিয়ে দেওয়া মত দীপা অপটু হাতে রান্নাঘরে ঢুকতে যেতেই নিখিলেশ গম্ভীরভাবে বলেছিলেন, ”শোন, আমাদের রান্নার লোক আছে, তোমাকে রান্নাঘরে সময় নষ্ট করতে হবে না। সামনেই প্রেসিডেন্সির অ্যাডমিশন টেস্ট, ভালো করে প্রিপারেশন নাও, নাহলে এত ভালো রেজাল্ট করা বেকার হবে। আর এ’বাড়ির সব ছেলেমেয়ে পড়াশুনোয় ভালো, তোমাকেও সেই মান রাখতে হবে। পড়াশুনোয় ফাঁকি আমি কিন্তু সহ্য করব না।”
জলদগম্ভীর কণ্ঠস্বরে দীপা ভয় পেয়ে ঢোঁক গিলেছিল। এ কি শ্বশুরমশাই না মাস্টারমশাই! মামার কাছ থেকে দীপা আগেই শুনেছিল, নিখিলেশ তখন সবে রিটায়ার করেছেন কলেজ থেকে। ক্যালকাটা ইউনিভার্সিটির ইকনমিক্সের নামজাদা প্রোফেসর, দু-বেলা ছাত্রছাত্রীরা আসে তাঁদের প্রিয় স্যারের কাছে, কখনো পড়ার ব্যাপারে আলোচনা করতে, কখনো আশীর্বাদ নিতে। দীপা পড়াশুনোয় ভালো হলেও মামার বাড়িতে পড়ার খুব একটা পরিবেশ ছিল না। যেটুকু পড়ার ও নিজের তাগিদেই পড়ত। এবাড়িতে সারাক্ষণ পড়াশুনোর আলোচনা, বইয়ের বাতাবরণের মধ্যে থাকতে থাকতে ও যেন নতুন করে নিঃশ্বাস নিচ্ছিল।
এয়ারহোস্টেস ডাকল, ”ভেজ অর ননভেজ ম্যাম?”
দীপা অস্ফুটে ‘ননভেজ’ বলে আবার জানলার দিকে মুখ ঘোরাতে গিয়ে দেখল সন্দীপন একটা বই পড়তে পড়তে ঘুমিয়ে পড়েছে হেলান দিয়ে। প্রথম প্লেনে উঠেছিল ও বছরচারেক আগে, প্রেসিডেন্সি থেকে ইকনমিক্সে বি এসসি পাশ করে দিল্লি স্কুল অফ ইকনমিক্সে মাস্টার্স করার পরীক্ষা দিতে যাবার সময়। বাবা হাতে ধরে শিখিয়েছিলেন বোর্ডিং পাস কাকে বলে, কি করে লাইফ বেল্ট বাঁধতে হয়। দিল্লি গিয়ে লোটাস টেম্পল ঘোরার সময় বলেছিলেন বাহাই ধর্মের কথা, গল্পচ্ছলে বলেছিলেন কুতুব মিনারের ইতিহাস, ইলতুৎমিস।
সেবার ওর নাম ওঠেনি। যাদবপুরে ভর্তি হয় ও। বাবার কাছেই পড়ত। মাইক্রো-ইকনমিক্সের দুরূহ সব থিয়োরি জলের মতো করে বোঝাতেন নিখিলেশ।
দীপ্ত যখন চলে যায়, তখন ও সবে প্রেসিডেন্সিতে ভর্তি হয়েছে। বাবা যত শোকে পাথর হয়ে উঠছিলেন, তত জড়িয়ে ধরছিলেন দীপাকে। ‘তুমি’ নেমে এসেছিল ‘তুই’-তে, বলেছিলেন, ”নিজের মা তো কবেই আমাকে ফেলে চলে গেছে, বউ-ছেলে সবাই চলে গেল। তুই-ই এখন থেকে আমার মা, আমার ছোট-মা। মেয়ের গলায় বাবা ডাক তো আগে কখনো শুনিনি, প্রাণটা জুড়িয়ে যায়!”
দীপার চোখদুটো আবার জ্বালা করে উঠল, কে বাবাকে ওষুধ দেবে মনে করে, কে ভোরবেলা উঠে বাবাকে নিয়ে মর্নিং ওয়াকে বেরোবে? দীপার পিএইচডির সাবজেক্ট মধ্যপ্রাচ্যের দেশগুলোর ইকনমিক গ্রোথ আর ইনক্ল্যুসিভ ডেভেলপমেন্টের মধ্যেকার প্যারিটি, কে-ই বা সেটা বুঝিয়ে দেবে জলের মতো?
ভাবতে ভাবতে দীপা কখন ঘুমিয়ে পড়েছিল ও নিজেই জানে না। ঘুম ভাঙল এয়ারহোস্টেসের ঘোষণায়, প্লেন একটু বাদেই ল্যান্ড করবে, বেল্ট পরে নিতে হবে। সন্দীপন ওর দিকে তাকিয়ে মিটিমিটি হাসছিল। বলল, ”কি, মনখারাপ কমেছে?”
দীপা কিছু বলল না। সন্দীপন কি বুঝবে এই কষ্ট! প্রথম বিয়ের সময় দীপা কাঁদেই নি তেমন, কষ্টও হয়নি খুব একটা। তবে এবারে বিয়ের আগে প্রায় চারমাস কথা বলেছে ও আর সন্দীপন, বাবার তাড়নায় ঘুরতেও বেরিয়েছে দু-বার। সন্দীপনকে যথেষ্ট সংবেদনশীলই মনে হয়েছে। প্রথম দিন ওর কথাতেই সবথেকে ভালো লেগেছিল দীপার। প্রথমেই সন্দীপন বলেছিল, ”স্যারকে এতদিন শিক্ষক হিসেবে অসীম শ্রদ্ধা করতাম, এখন থেকে মানুষ হিসেবেও শ্রদ্ধাটা অনেক বেড়ে গেছে দীপান্বিতা! তুমি খুব লাকি এমন একজন বাবা পেয়েছ। আমিও সত্যিই লাকি, আমারও বাবা নেই আর স্যারের মতো মানুষকে বাবা হিসেবে পাচ্ছি!”
তবু, সাময়িক ভালোলাগা আর একছাদের তলায় কাটানোর মধ্যে আকাশপাতাল পার্থক্য!
দিল্লিতে পৌঁছে প্রথম ক-টা দিন কাটল চূড়ান্ত ব্যস্ততায়। জেএনইউ-তে পিএইচডির সব ফরম্যালিটিজ মেটানো, গাইড ঠিক করা, শাশুড়ি-মায়ের সাথে টুকটাক কেনাকাটা, এসবেই কেটে গেল প্রথম মাসটা। মাঝে ও আর সন্দীপন দিনচারেকের জন্য সিমলা-মানালির দিকটা ঘুরে এল। দুজনের মনের মিল হলেও এখনো আড়ষ্টতাটা পুরোপুরি কাটেনি দীপার। সন্দীপন ভালোবাসার কথা বলতে শুরু করলে ওর ভালো লাগে, কিন্তু উত্তরে কিছু বলতে পারে না, গুটিয়ে যায়।
বাবার সঙ্গে দিনে তিনবার কথা হয় দীপার। তবু মনটা খারাপ হয়ে থাকে মাঝে মাঝেই। করবীমাসি ঠিকমতো তেলঝালমশলা ছাড়া রান্না করছে কি না, ওষুধ দিচ্ছে কি না, দিনের মধ্যে দশবার ফোন করে করবীমাসিকে জিজ্ঞেস করে ও। মাঝেমাঝে ভাবে ওর শাশুড়ি-মা কিছু মনে করছেন না তো এতবার করে ও ফোন করে বলে? ওর কাছে নিখিলেশ বাবা-ই, কিন্তু ওঁদের কাছে তো আগের পক্ষের শ্বশুর ছাড়া কিছুই নন! ও কিছুতেই বুঝতে পারে না সন্দীপনের মায়ের অভিব্যক্তি। ও বাবাকে ফোন করলেই উনি উঠে ভেতরে চলে যান।
*
সেদিন সকালে বিছানায় শুয়ে চোখ খুলেই ওর মনে পড়ল আরে, আজ তো উনিশে জুন, ফাদার্স ডে! খারাপ হয়ে থাকা মনটা আরও খারাপ হয়ে গেল। বাবাকে খুব দেখতে ইচ্ছে করছিল কয়েকদিন ধরেই। আগের বছর অবধিও এই দিনে ও আর বাবা কোথাও না কোথাও ঘুরতে যেত, টুকটাক সিনেমা দেখে, খেয়েদেয়ে বাড়ি ফিরত। তাই কয়েকদিন আগে সন্দীপনকে ও বলেছিল, ”চল না, সামনের সপ্তাহে একবার কলকাতা থেকে ঘুরে আসি, যাবে?”
সন্দীপন অবাক হয়ে বলেছিল, ”হঠাৎ কলকাতা! কেন?”
দীপা একটু থমকে গিয়ে বলেছিল, ”সামনের রবিবার বাবার জন্মদিন, ওইদিনটা আমি আর বাবা খুব আনন্দ করতাম!”
সন্দীপন কোনো উত্তর দেয়নি, ভ্রূ কুঁচকে চুপ করে গিয়েছিল। কিন্তু দীপা যেন স্পষ্ট দেখতে পেয়েছিল, সন্দীপনের মুখে ব্যঙ্গের আভাস, যেন বলছে, ”হু! তাও যদি নিজের বাবা হত! আগের শ্বশুরকে নিয়ে আদিখ্যেতার শেষ নেই!” সন্দীপনের উত্তর না দেওয়া অগ্রাহ্য করা ব্যবহারে গুম হয়ে গিয়েছিল ও। তারপর থেকেই লক্ষ করছে, সন্দীপন অফিস থেকে এসে মায়ের সাথে কিসব আলোচনা করছে, ওকে দেখলেই চুপ করে যাচ্ছে।
দীপার মনটা খুব খারাপ হয়ে গেল। তবে কি মামিমা-ই ঠিক বলতেন? ও কি সত্যিই অপয়া? সুখ ওর কপালে সয়না, নাকি সুখকে ও যত্ন করে রাখতে পারে না! বাবামা-কে হারাল, বিয়ে হতে না হতেই স্বামীকে হারাল, এখন বাবার এত কষ্ট করে দেওয়া বিয়েটাকেও কি ভেঙে ফেলল ও!
সন্দীপন কাল অফিসের ট্যুরে মুম্বাই গেছে, ফিরবে কাল। সেদিনের পর দুজনের মধ্যে হু-হাঁ ছাড়া খুব একটা কথা হয়নি। শাশুড়িমা-ও বেশি কথা বলছেন না ওর সাথে, খেয়াল করে দেখেছে। অন্যদিন দীপা কাজের মধ্যে থাকে, বেরিয়ে যায়, আজ রোববার, সে উপায়ও নেই।
একজন বৃদ্ধ মানুষ, যিনি ওকে এতটা বড় করলেন, সমাজে প্রতিষ্ঠা দিলেন, বাঁচতে শেখালেন, তাঁর খেয়াল রেখে, খবর নিয়ে এতোটাই দোষ করে ফেলল ও?
বাবা ওর গলা শুনেই বুঝতে পেরে যাবেন কিছু একটা হয়েছে, তাই তিন-চারদিন ধরে বাবা কে আর ফোনও করেনি দীপা। কি করছেন, ঠিকমতো খাচ্ছেন কিনা, কে জানে! ধুর, সন্দীপন ওকে আর না চাইলে কলকাতায় ফিরে যাবে ও, বাবার সাথেই কাটিয়ে দেবে বাকি জীবনটা, স্থির করে ফেলে দীপা! নিজের বাবামায়ের আদর তো জ্ঞানত কোনোদিনও পেল না, নিখিলেশের আদর থেকে বঞ্চিত হতে চায় না ও।
ঘর থেকে বেরিয়ে কাউকে দেখতে পেল না দীপা। দিল্লির সি আর পার্কে দোতলা সুন্দর ছিমছাম একটেরে বাড়ি, সামনে পিছনে একফালি করে বাগান। সামনের রাস্তাটা ফাঁকা ট্র্যাফিক ফ্রি, তাই খুব শান্ত। অন্যমনস্কভাবে বারান্দায় এসে দাঁড়ায় ও, শাশুড়িমা তৃপ্তি মনে হয় বাথরুমে। এই ক-দিনে একটা অদৃশ্য দূরত্ব তৈরি হয়েছে সন্দীপন আর ওনার সাথে, কেউ কিছু না বললেও কোথাও যেন তাল কেটে গেছে। দীপা কি চা করে ডাকবে ওনাকে, কথা বলবে স্বাভাবিকভাবে? কি করবে বুঝতে পারছিল না ও!
সদর দরজায় কাজের লোকের কলিং বেল শুনে অন্যমনস্কভাবেই ও খুলতে গেল, যাবার সময় শাশুড়িমায়ের ঘরে একবার উঁকি দিল, ঘর ফাঁকা। কোথায় গেলেন মা? তেতো মুখে দরজা খুলতেই ও অবাক হয়ে গেল। নিখিলেশ দাঁড়িয়ে রয়েছেন, পাশে দুটো বড় বড় ট্রলি।
খুশিতে কয়েক মাইক্রোসেকেন্ডের জন্য মনটা নেচে উঠলেও পরক্ষণেই আড়ষ্ট হয়ে গেল দীপা। রবীন্দ্রনাথের দেনাপাওনা-র নিরুপমার মতোই অসহায় মনে হল নিজেকে। বিবাহিত কন্যাদের বড় জ্বালা, বাবাদেরকেও পর করে দিতে হয় সময়বিশেষে!
এইসময়ই বাবা কেন এলেন? যদি ওঁরা কোনো অপমান করেন, দীপা কিছুতেই সহ্য করতে পারবে না!
আড়ষ্টতা কাটিয়ে ও এগিয়ে গিয়ে নিখিলেশকে প্রণাম করতে যাবে, হঠাৎ দেখল সামনে অটো থেকে আরেকটা ট্রলি নামাচ্ছে সন্দীপন! চোখাচোখি হতে হেসে বলল, ”কলকাতায় বাবা একা একা রয়েছেন, এখানে আমার মা একা। কি দরকার! তাই বাবাকে নিয়ে চলে এলাম! এবার থেকে আমরা সবাই একসাথে থাকব।”
পেছন থেকে শাশুড়ির গলা শুনে চমকে তাকাল ও, শাড়ির আঁচলে হাত মুছতে মুছতে রান্নাঘর থেকে বেরিয়ে এসেছেন তৃপ্তি, ”আসুন দাদা, ট্রেন অনেক লেট করল, তাই না!”
দীপা কিছুই বুঝতে পারছিল না। এসব কি হচ্ছে! বিহবলভাবে ও বাবাকে প্রণাম করলে। বাবা ওকে জড়িয়ে ধরলেন, ”কেমন আছিস ছোট’মা?”
ঘরে গিয়ে ট্রলিগুলো সব গুছিয়ে রাখছিল দীপা, পেছন থেকে এসে জড়িয়ে ধরল সন্দীপন, ”বাবার জন্মদিনে কেমন সারপ্রাইজ দিলাম বল! উফ, কত কাণ্ড করলাম, এক মাস ধরে বাবাকে বলে বলে আমি আর মা রাজি করালাম, ইন্টারনেটে অ্যাড দিয়ে কলকাতার বাড়িতে একটা ভালো ভাড়া ঠিক করলাম, তড়িঘড়ি অফিসে ছুটি নিয়ে কলকাতা গেলাম, তবু আমার সুন্দরী বউয়ের মন পেলাম না! যেমন জাঁদরেল শ্বশুরমশাই তেমন জাঁদরেল আমার বউ! এইজন্যই বলে, স্ত্রীয়াশ্চরিত্রম দেবা ন জানন্তি কুতো মনুষ্যা’!”
দীপার চোখ থেকে প্রথম দিনের মতো জল ঝরছিল অঝোরে, কিছু না বলে ও সন্দীপনের বুকে মাথা হেলিয়ে দিল।
সন্দীপন আবার চুপিচুপি বলল, ”কি ভালো হল বল তো! তোমাকে আর বাবার শরীর নিয়ে চিন্তা করতে হবে না, মন খারাপ করতে হবে না। তোমার পিএইচডি-র থিসিসে বাবা দারুণভাবে হেল্প করবেন। আর আমরা সবাই মিলে এক ছাদের তলায় থাকব। কি ভালো হল না, বল!”
দীপা চোখ বুজে নীরবে ভাবছিল, জীবনের সেরা গিফটটা আজ ও পেয়ে গেল! ওসব আড়ষ্টতা ঝেড়ে ফেলে বলল, ”আই লাভ ইউ সন্দীপন!”
বাচ্চাগুলো জীবনে প্রথমবার সমুদ্র দেখে প্রথমে বিস্ময়ে হতবাক হয়ে গেল। কিছুটা ভয়ে, কিছুটা কৌতূহলে, আর অনেকটা অবিশ্বাসে!
এত বড় পুকুর এতদিন ওরা শুধু টিভিতেই দেখেছে।
এও হয় নাকি! ওদিকটা দেখাই যাচ্ছে না যে!
বর্ষার মেঘলা আকাশ, নুলিয়ারা বিশাল বড় বড় জাল ফেলেছে, কালো মেঘের মাঝে দূরে একটা মাছ ধরার নৌকো ঘুরছে ইতিউতি। পাশের দোকানগুলো থেকে টাটকা মাছ ভাজার গন্ধ এসে লাগছে নাকে। ডাবওলা ডাব নিয়ে বসে রয়েছে দূরে।
সকাল থেকে প্রায় ঘণ্টাচারেক বাসজার্নি করে আসা হয়েছে, লজে ব্যাগগুলো কোনোরকমে রেখেই ক্লান্তি দূরে সরিয়ে ওরা ছুটে এসেছে সমুদ্র নামক এই অদ্ভুত জিনিসটাকে দেখবার জন্য।
সবসুদ্ধ বারোটা বাচ্চা। মনোজের পাহারাদার চোখ আরো একবার গুনে নিয়ে নিশ্চিন্ত হল।
প্রথমে বাচ্চাগুলো একটু ভয়ে ভয়ে এগিয়ে গেল জলের দিকে, ভীতু চোখে পরখ করে নিল কিছুক্ষণ পুরো ব্যাপারটা।
তারপরই দীনেশ বলে বাচ্চাটা আত্মহারা হয়ে জলের মধ্যে ঝাঁপিয়ে পড়ে লাফালাফি করতে শুরু করল। চিরকালই একটু বেশিই বিচ্ছু ওটা, আসার পর থেকেই। ওদিকে ইরফান একটা ডিগবাজি খেয়ে উল্টে পড়ল সমুদ্রের ছোটবড় ঢেউয়ের মাঝে।
পিয়ালি বলে মেয়েটা আবার বরাবরই শান্ত, অন্য দু-একজন ট্যুরিস্টদের দেখাদেখি সে নিবিষ্ট মনে বসে গেল বালির দুর্গ তৈরি করতে।
মুহূর্তে তাজপুরের এই অপেক্ষাকৃত নির্জন সমুদ্রসৈকতটা একরাশ কচি গলার কলকাকলিতে ভরে উঠল।
মনোজ সতর্ক চোখে সবক-টার দিকে কড়া নজর রাখছিল, এই দু-দিনের ট্যুরটা ঠিকমতো হ্যান্ডল করার উপর ওর প্রমোশানটা ভীষণভাবে ডিপেন্ড করছে।
ওদের এই এনজিও-টা অনাথ শিশুদের নিয়ে কাজ করে। এর মালিক অবশ্য কলকাতার প্রথম সারির শিল্পপতিদের একজন, সেফটি পিন থেকে শপিং মল সবকিছুরই ব্যবসা তাঁর আণ্ডারে। তার উপর কিছু রাজনৈতিক নেতার সঙ্গে ওঠাবসায় এখন রাজ্যের একজন সেরা উদ্যোগপতিও বটে। তা সেই গ্ল্যামার বজায় রাখতে গেলে সবাইকেই চ্যারিটি করতে হয়, ওদের স্যারও তাই এটা খুলেছেন। সম্ভ্রান্তমহলে নাম কুড়োনো তো হলই, ট্যাক্সও বাঁচল।
একে বলে এক ঢিলে দুই পাখি।
ও আসার আগে স্যার পইপই করে বলে দিয়েছেন, ”মনোজ, আমিই প্রথম এরকম এক্সকারশন করাচ্ছি। অন্যরা তো ভাবতেই পারে না, খাওয়া পরা ছাড়া এদের ঘুরতেও নিয়ে যাওয়া যায়। হা হা !” পরক্ষণেই ঝুঁকে পড়ে সাবধান করে দিয়েছিলেন ওকে, ”শোনো, বিদেশের ওই গ্রান্টটাও কিন্তু এই নিউজটা প্রোমোট করেই আনতে হবে। ছবি তুলবে ঠিকঠাক করে! আর খুব কেয়ারফুল থাকবে, এতগুলোকে নিয়ে যাচ্ছ তো! বর্ষাকাল, একদম ভরা থাকবে সমুদ্র, নজরে রাখবে সবক-টাকে। বেশি লাই দেবে না, এরা আবার খেতে পেলে শুতে চায় তো! কোনো মিসহ্যাপ ঘটে গেলে কিন্তু মিডিয়া আমার পেছনে পড়ে যাবে।”
মনোজ মাথা নেড়ে একটু কিন্তু কিন্তু করেছিল, ”স্যার, বর্ষাকালটা বাদ দিয়ে গেলে হত না? এই ধরুন পুজোর আগে আগে?”
স্যার ওকে এবার যেতে বলার ইশারা করে গম্ভীর মুখে কম্পিউটারের দিকে মুখ ঘুরিয়েছিলেন, ”পুজোর আগে হোটেল রেট কোথায় যায় জানো? বর্ষাকাল বলেই এত সস্তায় লজটা পেয়েছি। কমন সেন্সটা অ্যাপ্লাই করো একটু!”
কথাগুলো মনে পড়তেই মনোজ মোবাইলে ক্যামেরাটা অন করল, ”অ্যাই সব, এদিকে আয় একবার, শিগগিরই, ছবি তুলব তোদের!”
অফিস থেকে এই ক-টা বাচ্চার থাকা খাওয়াবাবদ যা টাকা ওকে দেওয়া হয়েছে, বুদ্ধি করে চললে সবকিছু মিটে গেলে হাজার তিনেক টাকা ওর বাঁচবে। ও ঠিক করেই রেখেছে জলখাবারের পাট রাখবে না একদম, সকাল হতেই নিয়ে চলে আসবে সমুদ্রে, লাফিয়ে ঝাঁপিয়ে সবক-টার ভালো করে খিদে পেলে একবারে লাঞ্চ করিয়ে দেবে, তাতেই ওরা খুশি হয়ে যাবে। আর এদের কাউকে ফুটপাথের ধারে ফেলে যাওয়া হয়েছিল, কেউ আবার আস্তাকুঁড়ে পড়ে ছিল, ওদের পক্ষে এই ঘোরাটাই কল্পনার অতীত!
মনোজ ফোনটাকে একহাতে কায়দা করে ধরে অন্য হাতে একটা সিগারেট ধরাল। ওর ন-মাসের মেয়েটার গরমে ভারি কষ্ট হয়, সুমনা বলেই দিয়েছে এই গরমে এসি-টা লাগাতেই হবে। প্রমোশানটা হলেই মনোজ লাগিয়ে নেবে। সুমনা মাঝেমাঝেই গজগজ করে, কেন মনোজ সরকারি চাকরির পরীক্ষায় বসছে না, বা অন্য কোনো চাকরির চেষ্টা করছে না। বোকা মেয়েটাকে কি করে বোঝায় এখন এই এনজিও-র চাকরিতে ভালো মাইনে, তার সাথে বসকে খুশি রাখতে পারলে মোটা ইনসেনটিভ তো আছেই! এছাড়া ফরেন গ্রান্টে ট্যুরও জোটে ভালই। এখন একটু আটঘাট বুঝে নিচ্ছে, তারপর বছর দশেক বাদে নিজেই একটা এনজিও খুলে ফেলবে, এমনিই যা সব রেফারেন্স ইতিমধ্যেই তৈরি হয়েছে ওর, ভালো স্পনসর পেয়ে যাবে।
আর একটু পার্টি ধরতে পারলে তো কথাই নেই।
সোশ্যাল ওয়ার্ক এখন লাভজনক ব্যবসাগুলোর মধ্যে একটা।
হৃষ্টচিত্তে মনোজ মাথাগুলো গুনতে শুরু করল, এক দুই তিন … দশ, এগারো, একি! বারোজন ছিল তো! আরেকটা গেল কোথায়?
ছুটে পাড়ের দিকে এগিয়ে এল ও, ঢেউয়ের জলোচ্ছ্বাস ছাপিয়ে গলা চড়াল, ”অ্যাই, তোরা এদিকে আয় সবাই শিগগিরই!”
কাউকে তো টেনে তোলাই যাচ্ছে না জল থেকে, বাবামায়ের স্নেহবর্জিত শিশুগুলো নোনা জলের উষ্ণ আদরে যেন ডুবে যেতে চাইছে! হোমে তো সেই একঘেয়ে জীবন ছোট ছোট মানুষগুলোর, সকালে উঠে গুড়ে ভিজিয়ে রুটি, তারপর কিছুক্ষণ পড়াশুনো, তারপর কাজ। অবশ্য ওগুলো তো কাজ নয়, জল তোলা, বাগানে জল দেওয়া, নিজেদের তো বটেই, হোমের কর্মীদেরও জামাকাপড় কাচা, ওদের শেখানো হয়েছে এগুলোও ওদের বেড়ে ওঠার একেকটা অঙ্গ। শুধু যে কাজ আর পড়াশুনোই শেখানো হয় তাও নয়, ম্যানারিজমেও বিন্দুমাত্র ত্রুটি রাখে না হোমের কেউ।
স্যার আবার একটু রক্ষণশীল মানুষ, তাই কেউ এলেই তার পায়ে হাত দিয়ে প্রণাম করা, জল দেওয়া এসবও শেখানো হয় নিয়মিত বেসিসে। স্যারের রেফারেন্স অনেক লম্বা, কখন বাইরের কে চলে আসবে তার ঠিক আছে?
সবাইকে অনেক ধমকধামক দিয়ে টেনে এনে দেখা গেল কুসুম বলে নতুন আসা মেয়েটা নেই।
মনোজের বুকের ভেতরটা ধড়াস করে উঠল, এই তো সমুদ্রে এল, এর মধ্যেই এ কি অঘটন রে বাবা! কোথায় গেল মেয়েটা!
মাত্র মাসদুয়েক আগেই কুসুমকে আনা হয়েছিল, ওদের একটা এজেন্টই নিয়ে এসেছিল কোথা থেকে যেন, জড়সড় ভাবটা এখনো কাটেনি আট-ন’বছরের মেয়েটার, কথা বলেই না প্রায়, কলকাতার হোমেও সারাদিন চুপ করে বসে কিভাবে, পড়াতেও মন নেই। বেশি কিছু বললেই কেঁদে ফেলে, সে কি বিড়ম্বনা! মনে পড়ে গেল মনোজের। মেয়েটা আসার পরে পরেই একজন মিনিস্টার এসেছিলেন হোমটা ঘুরে দেখতে, স্যারেরই বন্ধুস্থানীয়। জিজ্ঞেস করবি তো কর, আর কাউকে নয়, কুসুমকেই প্রথমে নাম জিজ্ঞেস করেছিলেন তিনি।
কুসুম ঠিক একইরকম আড়ষ্ট হয়ে দাঁড়িয়েছিল, আর একটু খোঁচাতেই সটান গিয়ে মন্ত্রীমশাইয়ের পা চেপে ধরেছিল, ”মুকে ক্ষমা করে দ্যান গো মাস্টারমশাই! মুই আর করবুনি!”
মন্ত্রীমশাই অবাক হয়ে তাকিয়েছিলেন, ”এদের কি খুব শাসনে রাখা হয় নাকি!”
কি অস্বস্তি তখন! মনোজের দিকে স্যার কটমট করে তাকিয়েছিলেন। কোনোরকমে ব্যাপারটা সামাল দিয়ে সব চুকিয়েই মনোজ ফোন লাগিয়েছিল সেই এজেন্টটাকে, ”কোত্থেকে এই সব ভুলভাল বাচ্চা আনো জগদীশ? প্রেস্টিজে পুরো পাংচার করে দিল!”
জগদীশ বলেছিল, ”একদম অজপাড়াগাঁয়ের মেয়ে তো স্যার, কাণ্ডজ্ঞান নেই তেমন, তার ওপর বাপমা-টা মরে গেল এই সেদিন, তারপর কতরকম কষ্ট পেতে হয়েছে তো, নিজের কাকাই মারধর …!”
”ওসব আমি কিছু শুনতে চাইনা। এইরকম করলে কিন্তু তোমার কমিশন বন্ধ করে দেব জগদীশ, এই শেষবারের মতো বলে দিলাম তোমায়! আমাদের একটা স্ট্যান্ডার্ড আছে, বড় বড় লোকেরা আসে এখানে, সেটা ভুলে যেয়ো না।” রাগে গসগস করতে করতে দু-চারকথা শুনিয়ে তারপর ফোন ছেড়েছিল মনোজ।
তারপর দেখা গিয়েছিল কুসুম সেই একইরকমভাবে বসে থাকে, কেউ একটু জোরাজুরি করতে গেলেই সটান তার পায়ে পড়ে জড়িয়ে ধরে, ”ক্ষমা করে দ্যান। আর করবুনি!”
ওর মনে বোধ হয় কেউ ঢুকিয়ে দিয়েছে যে পা ধরলেই একমাত্র ক্ষমা করা যায় কাউকে!
ঝামেলা এড়াতে মনোজরা কেউ ওকে আর তারপর থেকে বেশি ঘাঁটায় না।
মনোজ এখন উদ্ভ্রান্তভাবে বলল, ”কুসুমকে কেউ দেখেছিস তোরা? ভ্যানে করে আসার সময়েও তো ছিল, কোথায় গেল?”
কেউ কিছু বলতে পারল না। সবাই সমুদ্র দেখে এতই উৎফুল্ল, কুসুমকে কেউ খেয়াল করেনি।
মনোজ ছুটে গেল জলের দিকে, নুলিয়াগুলোকে চেঁচিয়ে বলল, ”ও ভাই, একটা বাচ্চা মেয়েকে দেখেছ? দুদিকে বিনুনি, লাল জামা? এদিকেই ছিল এক্ষুনি!”
নুলিয়াগুলো এদিক-ওদিক চেয়ে মাথা নাড়ল দু-পাশে।
মনোজ পাগলের মতো খুঁজতে লাগলো, একবার বালির চর পেরিয়ে ঝোপের দিকে যায়, একবার দোকানের ভেতরগুলো খুঁজে দ্যাখে, মেয়েটা কি কর্পূরের মতো উবে গেল নাকি!
আচ্ছা একটু দূরের ওই ঝাউবনটায় চলে যায়নি তো আবার! ছুটে গিয়ে ওদিকটাও দেখে মনোজ, কেউ কোত্থাও নেই।
এর মধ্যেই সুমনার ফোন এল একবার, আজকাল ওর ফোন মানেই যেন অভিযোগ, ”নিজে তো ভালোই ঘুরে বেড়াচ্ছ, আমরা গরমে মরে যাচ্ছি। পাশের ফ্ল্যাটের রঞ্জনারাও দেখলাম এসি কিনে ফেলল! ভাল্লাগে না আর! কবে কিনবে বলো তো?” মনোজ সংক্ষেপে ঘটনাটা বলে রেখে দিল। সুমনা আরো কিছু জানতে চাইছিল, কি করে মেয়েটা হারাল, এবার মনোজ কি করবে, কিন্তু ও আর কথা বাড়াল না।
অফিসের কাজে এতগুলো ল্যাঙবোটকে নিয়ে দায়িত্ব পালন করতে আসাকে যে ঘুরতে আসা বলে, তাকে আর মনোজ কি বলতে পারে?
মিনিটকুড়ি বাদে যখন মাথার চুল ছেঁড়ার মতো অবস্থা, ক্লান্ত শরীরে পিয়ালির পাশে বসে পড়ল মনোজ, ”পা-দুটো টিপে দে তো একটু!”
পিয়ালির দুর্গ এখন বেশ বড় হয়ে গেছে, তাতে চারটে জানলা আর একটা ছোট দরজাও দেখা যাচ্ছে পরিষ্কার, সমুদ্রের বালুকণার নিয়ম মেনে সেখান দিয়ে ফিনকি দিয়ে বেরোতে শুরু করেছে জল।
উল্লসিত পিয়ালি মুখে কিছু বলছিল না, কিন্তু খুশি যেন ওর দু-চোখ দিয়ে ঝরছিল।
ওর বালির বাড়ি তৈরি হয়ে গেছে।
মনোজ হুকুম দেওয়ার সঙ্গে সঙ্গে এসে ও অভ্যেসমতো মনোজের পা টিপতে লাগলো, ”চিন্তা করবেন না স্যার! কুসুমের তো সব চেনা এদিকটা, ও হারাবে না!”
মনোজ পা-দুটো সামনে ছড়িয়ে বসে জিরোচ্ছিল, কুসুমের কথা চমকে উঠল, ”মানে? কুসুমের কি এইখানে বাড়ি নাকি?”
”হ্যাঁ স্যার!” পিয়ালি পা-দুটো টিপছিল, সঙ্গে সতর্ক নজর রাখছিল ওর বালির বাড়িটার দিকে, দুটো জানলা করা এখনো বাকি, জানলা বেশি না থাকলে ওর আবার দম আটকে আসে! ”এখানে আসার কথা শুনেই তো কুসুম আমায় বলেছিল, একটু দূরেই ওর গ্রাম তো!”
”মানে!” মনোজের চোখ বিস্ময়ে গোলগোল, এজেন্টদের বলাই আছে, সবদিক দেখে যেন বাচ্চা আনে, কোন ডিসপিউট কেসে নেই ওরা, সেখানে এই মেয়েটা বয়সে বেশ বড়, তার ওপর নিজের বাড়ি চেনে, জগদীশ পাচার- টাচার করে নিয়ে চলে আসেনি তো? সেইরকম কিছু হলে, প্রোমোশানটা তো গেলই, চাকরিটাও থাকবে কিনা সন্দেহ।
পিয়ালি একইরকম ভাবলেশহীনভাবে জানলা তৈরি করছিল, আলগোছে হাতটা তুলে বাঁ দিকে দ্যাখালো ও, ”ওই যে, ওই দিকে ওর বাড়ি ছিল, এসে বলছিল। এখন আর নেই।” ছোট ছোট আঙুল নাড়াল ও।
”আর নেই কেন?” মনোজ সন্দিগ্ধ স্বরে জিজ্ঞেস করল।
পিয়ালি বলল, ”ঝড়ে ভেঙে গেছে, বালির বাড়ি তো! সমুদ্র এসে বন্যায় সব নিয়ে গেছে। তাই তো ও সবসময় কাঁদে!”
কি সব আবোলতাবোল বকছে মেয়েটা! বালির বাড়ি আবার কি! মনোজ আর সময় নষ্ট করল না, এসি-টা ওকে এবারেই লাগাতে হবে, মেয়েটা রাতে ঘুমোতে পারে না, মাঝে মাঝেই গরমে ধড়ফড় করে ওঠে। ও বলল, ”কোনদিকে ওর ওই বালির বাড়ি ছিল কিছু বলেছে তোকে?”
পিয়ালি এখন সামনের পাঁচিলে মনোযোগ দিয়েছে, কুসুম ওকে আসার আগে পইপই করে বলেছে ঠিকমতো বাঁধ না দিলেই সমুদ্র ওর বাড়িটাকে নিয়ে চলে যাবে, সঙ্গে মানুষগুলোকেও।
পরে শুধু বালিগুলো ফিরিয়ে দিয়ে যাবে। সমুদ্র কিচ্ছু নেয় না যে! তাই পিয়ালি ভাল করে পাঁচিল তুলছিল ওর বাড়ির চারপাশে।
মনোজ দিশেহারা হয়ে ছুটছিল পিয়ালির দেখিয়ে দেওয়া দিকে, বাচ্চাগুলোকে একটা ফ্যামিলির কাছে একটু খেয়াল রাখতে বলে কোনোরকমে এসেছে, এরকম গেরোয় ও কোনোদিনও পড়েনি।
মেয়েটাকে যদি সত্যিই না পাওয়া যায়!
বেশ কিছুক্ষণ চর বেয়ে ছোটার পর যেন সত্যিই একটা গ্রাম চোখে পড়ল, ঠিক গ্রাম কিনা বোঝা যাচ্ছে না, কিন্তু কিছু বসতি চোখে পড়ছে, আর মাঝে মাঝে কিছু গাছ।
মনোজ হাঁপাচ্ছিল, তবু ছোটার গতি বাড়িয়ে দিল। কায়িক পরিশ্রম না করে করে শরীরটা দিনদিন ভ্যাদভ্যাদে টাইপ হয়ে যাচ্ছে, আগে যখন স্যারের অন্য বিজনেসে ছিল তখন বরং অনেক পরিশ্রম হত।
আরো কিছুক্ষণ ছুটে জায়গাটা চোখে পড়ল ওর, জায়গা না বলে অবশ্য একটা পরিত্যক্ত গ্রাম বলাই ভালো। কেউ কোথাও নেই, অথচ বালির উপর যেন অনন্তকাল থেকে ভাঙা বাঁশ, টিন, ঘরের চালা পড়ে আছে, সেগুলোর বেশিরভাগই বালির মধ্যে ডুবেও গেছে। কোথাও জাহাজের মাস্তুলের মতো উঁচিয়ে রয়েছে সমুদ্রের নোনা জলে বছরের পর বছর ভিজে কালো হয়ে যাওয়া কারুর খাটের ছত্রী, কোথাও আবার কারুর ভেসে যাওয়া রান্নাঘরের ভাঙা শিশি পড়ে আছে, ঠিক যেন বালিঘড়ি!
বোঝাই যাচ্ছে উপসাগরের কোনো ভয়াবহ ঝড়ে পুরোপুরি বিধ্বস্ত হয়ে গেছে এই গ্রামটা। মনোজের হঠাৎ মনে হল কাগজে পড়েছিল পাঁচ-ছমাস আগে কি একটা ঝড় এসেছিল যেন, সেইটাতেই কি এই অবস্থা?
হাঁটতে হাঁটতে হঠাৎ পায়ের চপ্পলের ফাঁক দিয়ে কিছু একটা ফুটলো, মনোজ দাঁড়িয়ে বের করতে গেল আর তখনই দূরের সমুদ্রের একদম জলে দাঁড়িয়ে থাকা কুসুমের লাল রঙের অল্প ছেঁড়া ফ্রকটা চোখে পড়ে গেল ওর।
এমনিতেই বর্ষাকালের মেঘলা আকাশ, দূরের কালো মেঘ সমুদ্রের উপর ছায়া ফেলে কেমন সবুজ নীল একটা অন্ধকার রঙের সৃষ্টি করেছে, ঠাণ্ডা হাওয়ায় মনোজ পায়ে পায়ে এগিয়ে গেল ওর দিকে।
যাক বাবা! এই মাসেই এসি কেনাটা কনফার্মড!
একদম কাছে গিয়ে থমকে দাঁড়িয়ে পড়ল ও, কুসুম সমুদ্রের দিকে মুখ করে দাঁড়িয়ে আছে নিশ্চলভাবে। এমন জায়গায় দাঁড়িয়ে আছে যে ঠিক ওর পায়ের পাতাদুটো নরম ঢেউ এসে বারবার ভিজিয়ে দিয়ে যাচ্ছে।
এত ফাঁকা গোটা জায়গাটা, মনে হচ্ছে অন্য কোনো জগতে চলে এসেছে ওরা।
এই পোড়ো গণ্ডগ্রামে কি করছে কুসুম?
এটাই কি ওর গ্রাম নাকি? কিন্তু লোকজন সব কোথায়?
কুসুম খেয়ালই করল না কেউ পেছনে এসেছে। মেয়েটা চুপচাপ ফুঁপিয়ে ফুঁপিয়ে কাঁদছিল আর কি একটা বিড়বিড় করছিল। এত জোরে হাওয়া দিচ্ছে মনোজ বুঝতেই পারল না, ও কি বলছে।
কুসুমের কাছে ঝুঁকে এল মনোজ।
মেয়েটার চোখদুটো ফুলে গেছে, ঠোঁটটাও কাঁপছে তিরতির করে, ”যতই মুর পা ধরে ক্ষমা চা, মুই তোকে ক্ষমা করবুনি” কান্নার দমকে রোগা শরীরটা এমনভাবে কাঁপছিল যেন উড়ে যাবে এখুনি, ”মুর বাপমা-কে কেড়ে নিলা, মুর ঘরটাকে কেড়ে নিলা, এখন পা ধরে ক্ষমা চাইতে আসিস কুন মুখে?” মেয়েটা কাঁদতে কাঁদতে চেঁচিয়ে উঠল, ”ছোটভাইটাকে অবধি ভাসিয়ে নিলা তুই! আর এখন ক্ষমা চাইছিস? মুর পা ধরে ধরে মরে যা তুই, তবু তোকে কোনোদিনও ক্ষমা করবুনি!”
মনোজ বিস্ময়ে স্থবির হয়ে গেল।
ওর চোখের সামনে হঠাৎ যেন সিনেমার মতো পুরো দৃশ্যপট পালটে গেল, পরিত্যক্ত গ্রামটা সাগরপাড়ের সবুজ গাছগাছালিতে মোড়া ব্যস্ত হয়ে জেগে উঠল হঠাৎ! ও যেন পরিষ্কার দেখতে পাচ্ছিল, কুসুমের বাবা সমুদ্রে মাছ ধরতে গেছে, আর কুসুমের মা তার একরত্তি উঠোনে উনুন জ্বেলে রান্না করছে। ওর ছোট ভাইটা নিজের মনেই উঠোনে খেলছে চু কিতকিত। কুসুমের বাবা ফিরতেই তাঁর মাছের আঁশটে গন্ধওলা ঘেমো গায়ে হাসতে হাসতে ঝাঁপিয়ে পড়ছে কুসুম আর ওর ভাই!
তারপর একদিন এল বিষম ঝড়, তাতে তোলপাড় হয়ে গেল অনেকগুলো সংসার, অভাবী মানুষগুলোর অর্ধেকই মরে গেল বন্যার তোড়ে, আর যারা কোনোরকমে বেঁচে গেল, তাদের এঁটো পাতের জঞ্জালের মতো চালান করা হল বিভিন্ন জায়গায়, কেউ শহরে গিয়ে ভিক্ষা করতে লাগল, কেউ দুবেলা দু-মুঠো খাওয়ার জন্য প্রাণপাত করতে শুরু করল, আর কুসুমের মতো বাচ্চাগুলোর কারুর ঠাই হল অনাথ আশ্রমে, কারুর অবস্থা আরো খারাপ, হারিয়ে গেল অন্ধকারের কোনো অপরাধের গলিতে।
মনোজের গায়ে কাঁটা দিচ্ছিল।
হঠাৎ ঘোর কাটিয়ে দিয়ে ফোনটা বেজে উঠল। সুমনা, ”কিগো? সব ঠিকঠাক আছে তো? পেলে মেয়েটাকে?”
মনোজ উত্তর না দিয়ে ফোনটা কেটে দিল।
ওর চোখদুটো বাষ্পে ভরে উঠেছে হঠাৎ, এই নোনা হাওয়ার জন্য কি? শার্টের আস্তিনে নিঃসাড়ে চোখ মুছল ও।
সুমনা এসি চায়, মনোজ প্রোমোশান চায়, ওদের স্যার সব পেয়ে গিয়ে এখন নামযশ চায়, আরো কত মানুষ গাড়ি, বাড়ি, স্টেটাস, ব্যাঙ্ক ব্যালেন্স কত কি চায়!
কিন্তু কিছু মানুষ এখনো আছে, যারা একটু খেতে চায়, তাদের ছোট্ট ঘরটাকে শুধু ফিরে পেতে চায়, তাদের চিরকালের জন্য হারিয়ে যাওয়া প্রিয় মানুষগুলোকে একবার কাছে পেতে চায়।
বালির বাড়ির মতোই অনিশ্চিত তাদের জীবন!
তাদের চাওয়ার কাছে ওদের এই চাওয়াগুলো কি ঠুনকো, না?
মনোজ গলা দিয়ে বেরিয়ে আসা উদগত কান্নার দলাটাকে প্রাণপণ চেষ্টা করে গিলে ফেলল।
তারপর নিঃশব্দে গিয়ে জড়িয়ে ধরল কুসুমকে।
**********
বাচ্চাগুলো জীবনে প্রথমবার সমুদ্র দেখে প্রথমে বিস্ময়ে হতবাক হয়ে গেল। কিছুটা ভয়ে, কিছুটা কৌতূহলে, আর অনেকটা অবিশ্বাসে!
এত বড় পুকুর এতদিন ওরা শুধু টিভিতেই দেখেছে।
এও হয় নাকি! ওদিকটা দেখাই যাচ্ছে না যে!
বর্ষার মেঘলা আকাশ, নুলিয়ারা বিশাল বড় বড় জাল ফেলেছে, কালো মেঘের মাঝে দূরে একটা মাছ ধরার নৌকো ঘুরছে ইতিউতি। পাশের দোকানগুলো থেকে টাটকা মাছ ভাজার গন্ধ এসে লাগছে নাকে। ডাবওলা ডাব নিয়ে বসে রয়েছে দূরে।
সকাল থেকে প্রায় ঘণ্টাচারেক বাসজার্নি করে আসা হয়েছে, লজে ব্যাগগুলো কোনোরকমে রেখেই ক্লান্তি দূরে সরিয়ে ওরা ছুটে এসেছে সমুদ্র নামক এই অদ্ভুত জিনিসটাকে দেখবার জন্য।
সবসুদ্ধ বারোটা বাচ্চা। মনোজের পাহারাদার চোখ আরো একবার গুনে নিয়ে নিশ্চিন্ত হল।
প্রথমে বাচ্চাগুলো একটু ভয়ে ভয়ে এগিয়ে গেল জলের দিকে, ভীতু চোখে পরখ করে নিল কিছুক্ষণ পুরো ব্যাপারটা।
তারপরই দীনেশ বলে বাচ্চাটা আত্মহারা হয়ে জলের মধ্যে ঝাঁপিয়ে পড়ে লাফালাফি করতে শুরু করল। চিরকালই একটু বেশিই বিচ্ছু ওটা, আসার পর থেকেই। ওদিকে ইরফান একটা ডিগবাজি খেয়ে উল্টে পড়ল সমুদ্রের ছোটবড় ঢেউয়ের মাঝে।
পিয়ালি বলে মেয়েটা আবার বরাবরই শান্ত, অন্য দু-একজন ট্যুরিস্টদের দেখাদেখি সে নিবিষ্ট মনে বসে গেল বালির দুর্গ তৈরি করতে।
মুহূর্তে তাজপুরের এই অপেক্ষাকৃত নির্জন সমুদ্রসৈকতটা একরাশ কচি গলার কলকাকলিতে ভরে উঠল।
মনোজ সতর্ক চোখে সবক-টার দিকে কড়া নজর রাখছিল, এই দু-দিনের ট্যুরটা ঠিকমতো হ্যান্ডল করার উপর ওর প্রমোশানটা ভীষণভাবে ডিপেন্ড করছে।
ওদের এই এনজিও-টা অনাথ শিশুদের নিয়ে কাজ করে। এর মালিক অবশ্য কলকাতার প্রথম সারির শিল্পপতিদের একজন, সেফটি পিন থেকে শপিং মল সবকিছুরই ব্যবসা তাঁর আণ্ডারে। তার উপর কিছু রাজনৈতিক নেতার সঙ্গে ওঠাবসায় এখন রাজ্যের একজন সেরা উদ্যোগপতিও বটে। তা সেই গ্ল্যামার বজায় রাখতে গেলে সবাইকেই চ্যারিটি করতে হয়, ওদের স্যারও তাই এটা খুলেছেন। সম্ভ্রান্তমহলে নাম কুড়োনো তো হলই, ট্যাক্সও বাঁচল।
একে বলে এক ঢিলে দুই পাখি।
ও আসার আগে স্যার পইপই করে বলে দিয়েছেন, ”মনোজ, আমিই প্রথম এরকম এক্সকারশন করাচ্ছি। অন্যরা তো ভাবতেই পারে না, খাওয়া পরা ছাড়া এদের ঘুরতেও নিয়ে যাওয়া যায়। হা হা !” পরক্ষণেই ঝুঁকে পড়ে সাবধান করে দিয়েছিলেন ওকে, ”শোনো, বিদেশের ওই গ্রান্টটাও কিন্তু এই নিউজটা প্রোমোট করেই আনতে হবে। ছবি তুলবে ঠিকঠাক করে! আর খুব কেয়ারফুল থাকবে, এতগুলোকে নিয়ে যাচ্ছ তো! বর্ষাকাল, একদম ভরা থাকবে সমুদ্র, নজরে রাখবে সবক-টাকে। বেশি লাই দেবে না, এরা আবার খেতে পেলে শুতে চায় তো! কোনো মিসহ্যাপ ঘটে গেলে কিন্তু মিডিয়া আমার পেছনে পড়ে যাবে।”
মনোজ মাথা নেড়ে একটু কিন্তু কিন্তু করেছিল, ”স্যার, বর্ষাকালটা বাদ দিয়ে গেলে হত না? এই ধরুন পুজোর আগে আগে?”
স্যার ওকে এবার যেতে বলার ইশারা করে গম্ভীর মুখে কম্পিউটারের দিকে মুখ ঘুরিয়েছিলেন, ”পুজোর আগে হোটেল রেট কোথায় যায় জানো? বর্ষাকাল বলেই এত সস্তায় লজটা পেয়েছি। কমন সেন্সটা অ্যাপ্লাই করো একটু!”
কথাগুলো মনে পড়তেই মনোজ মোবাইলে ক্যামেরাটা অন করল, ”অ্যাই সব, এদিকে আয় একবার, শিগগিরই, ছবি তুলব তোদের!”
অফিস থেকে এই ক-টা বাচ্চার থাকা খাওয়াবাবদ যা টাকা ওকে দেওয়া হয়েছে, বুদ্ধি করে চললে সবকিছু মিটে গেলে হাজার তিনেক টাকা ওর বাঁচবে। ও ঠিক করেই রেখেছে জলখাবারের পাট রাখবে না একদম, সকাল হতেই নিয়ে চলে আসবে সমুদ্রে, লাফিয়ে ঝাঁপিয়ে সবক-টার ভালো করে খিদে পেলে একবারে লাঞ্চ করিয়ে দেবে, তাতেই ওরা খুশি হয়ে যাবে। আর এদের কাউকে ফুটপাথের ধারে ফেলে যাওয়া হয়েছিল, কেউ আবার আস্তাকুঁড়ে পড়ে ছিল, ওদের পক্ষে এই ঘোরাটাই কল্পনার অতীত!
মনোজ ফোনটাকে একহাতে কায়দা করে ধরে অন্য হাতে একটা সিগারেট ধরাল। ওর ন-মাসের মেয়েটার গরমে ভারি কষ্ট হয়, সুমনা বলেই দিয়েছে এই গরমে এসি-টা লাগাতেই হবে। প্রমোশানটা হলেই মনোজ লাগিয়ে নেবে। সুমনা মাঝেমাঝেই গজগজ করে, কেন মনোজ সরকারি চাকরির পরীক্ষায় বসছে না, বা অন্য কোনো চাকরির চেষ্টা করছে না। বোকা মেয়েটাকে কি করে বোঝায় এখন এই এনজিও-র চাকরিতে ভালো মাইনে, তার সাথে বসকে খুশি রাখতে পারলে মোটা ইনসেনটিভ তো আছেই! এছাড়া ফরেন গ্রান্টে ট্যুরও জোটে ভালই। এখন একটু আটঘাট বুঝে নিচ্ছে, তারপর বছর দশেক বাদে নিজেই একটা এনজিও খুলে ফেলবে, এমনিই যা সব রেফারেন্স ইতিমধ্যেই তৈরি হয়েছে ওর, ভালো স্পনসর পেয়ে যাবে।
আর একটু পার্টি ধরতে পারলে তো কথাই নেই।
সোশ্যাল ওয়ার্ক এখন লাভজনক ব্যবসাগুলোর মধ্যে একটা।
হৃষ্টচিত্তে মনোজ মাথাগুলো গুনতে শুরু করল, এক দুই তিন … দশ, এগারো, একি! বারোজন ছিল তো! আরেকটা গেল কোথায়?
ছুটে পাড়ের দিকে এগিয়ে এল ও, ঢেউয়ের জলোচ্ছ্বাস ছাপিয়ে গলা চড়াল, ”অ্যাই, তোরা এদিকে আয় সবাই শিগগিরই!”
কাউকে তো টেনে তোলাই যাচ্ছে না জল থেকে, বাবামায়ের স্নেহবর্জিত শিশুগুলো নোনা জলের উষ্ণ আদরে যেন ডুবে যেতে চাইছে! হোমে তো সেই একঘেয়ে জীবন ছোট ছোট মানুষগুলোর, সকালে উঠে গুড়ে ভিজিয়ে রুটি, তারপর কিছুক্ষণ পড়াশুনো, তারপর কাজ। অবশ্য ওগুলো তো কাজ নয়, জল তোলা, বাগানে জল দেওয়া, নিজেদের তো বটেই, হোমের কর্মীদেরও জামাকাপড় কাচা, ওদের শেখানো হয়েছে এগুলোও ওদের বেড়ে ওঠার একেকটা অঙ্গ। শুধু যে কাজ আর পড়াশুনোই শেখানো হয় তাও নয়, ম্যানারিজমেও বিন্দুমাত্র ত্রুটি রাখে না হোমের কেউ।
স্যার আবার একটু রক্ষণশীল মানুষ, তাই কেউ এলেই তার পায়ে হাত দিয়ে প্রণাম করা, জল দেওয়া এসবও শেখানো হয় নিয়মিত বেসিসে। স্যারের রেফারেন্স অনেক লম্বা, কখন বাইরের কে চলে আসবে তার ঠিক আছে?
সবাইকে অনেক ধমকধামক দিয়ে টেনে এনে দেখা গেল কুসুম বলে নতুন আসা মেয়েটা নেই।
মনোজের বুকের ভেতরটা ধড়াস করে উঠল, এই তো সমুদ্রে এল, এর মধ্যেই এ কি অঘটন রে বাবা! কোথায় গেল মেয়েটা!
মাত্র মাসদুয়েক আগেই কুসুমকে আনা হয়েছিল, ওদের একটা এজেন্টই নিয়ে এসেছিল কোথা থেকে যেন, জড়সড় ভাবটা এখনো কাটেনি আট-ন’বছরের মেয়েটার, কথা বলেই না প্রায়, কলকাতার হোমেও সারাদিন চুপ করে বসে কিভাবে, পড়াতেও মন নেই। বেশি কিছু বললেই কেঁদে ফেলে, সে কি বিড়ম্বনা! মনে পড়ে গেল মনোজের। মেয়েটা আসার পরে পরেই একজন মিনিস্টার এসেছিলেন হোমটা ঘুরে দেখতে, স্যারেরই বন্ধুস্থানীয়। জিজ্ঞেস করবি তো কর, আর কাউকে নয়, কুসুমকেই প্রথমে নাম জিজ্ঞেস করেছিলেন তিনি।
কুসুম ঠিক একইরকম আড়ষ্ট হয়ে দাঁড়িয়েছিল, আর একটু খোঁচাতেই সটান গিয়ে মন্ত্রীমশাইয়ের পা চেপে ধরেছিল, ”মুকে ক্ষমা করে দ্যান গো মাস্টারমশাই! মুই আর করবুনি!”
মন্ত্রীমশাই অবাক হয়ে তাকিয়েছিলেন, ”এদের কি খুব শাসনে রাখা হয় নাকি!”
কি অস্বস্তি তখন! মনোজের দিকে স্যার কটমট করে তাকিয়েছিলেন। কোনোরকমে ব্যাপারটা সামাল দিয়ে সব চুকিয়েই মনোজ ফোন লাগিয়েছিল সেই এজেন্টটাকে, ”কোত্থেকে এই সব ভুলভাল বাচ্চা আনো জগদীশ? প্রেস্টিজে পুরো পাংচার করে দিল!”
জগদীশ বলেছিল, ”একদম অজপাড়াগাঁয়ের মেয়ে তো স্যার, কাণ্ডজ্ঞান নেই তেমন, তার ওপর বাপমা-টা মরে গেল এই সেদিন, তারপর কতরকম কষ্ট পেতে হয়েছে তো, নিজের কাকাই মারধর …!”
”ওসব আমি কিছু শুনতে চাইনা। এইরকম করলে কিন্তু তোমার কমিশন বন্ধ করে দেব জগদীশ, এই শেষবারের মতো বলে দিলাম তোমায়! আমাদের একটা স্ট্যান্ডার্ড আছে, বড় বড় লোকেরা আসে এখানে, সেটা ভুলে যেয়ো না।” রাগে গসগস করতে করতে দু-চারকথা শুনিয়ে তারপর ফোন ছেড়েছিল মনোজ।
তারপর দেখা গিয়েছিল কুসুম সেই একইরকমভাবে বসে থাকে, কেউ একটু জোরাজুরি করতে গেলেই সটান তার পায়ে পড়ে জড়িয়ে ধরে, ”ক্ষমা করে দ্যান। আর করবুনি!”
ওর মনে বোধ হয় কেউ ঢুকিয়ে দিয়েছে যে পা ধরলেই একমাত্র ক্ষমা করা যায় কাউকে!
ঝামেলা এড়াতে মনোজরা কেউ ওকে আর তারপর থেকে বেশি ঘাঁটায় না।
মনোজ এখন উদ্ভ্রান্তভাবে বলল, ”কুসুমকে কেউ দেখেছিস তোরা? ভ্যানে করে আসার সময়েও তো ছিল, কোথায় গেল?”
কেউ কিছু বলতে পারল না। সবাই সমুদ্র দেখে এতই উৎফুল্ল, কুসুমকে কেউ খেয়াল করেনি।
মনোজ ছুটে গেল জলের দিকে, নুলিয়াগুলোকে চেঁচিয়ে বলল, ”ও ভাই, একটা বাচ্চা মেয়েকে দেখেছ? দুদিকে বিনুনি, লাল জামা? এদিকেই ছিল এক্ষুনি!”
নুলিয়াগুলো এদিক-ওদিক চেয়ে মাথা নাড়ল দু-পাশে।
মনোজ পাগলের মতো খুঁজতে লাগলো, একবার বালির চর পেরিয়ে ঝোপের দিকে যায়, একবার দোকানের ভেতরগুলো খুঁজে দ্যাখে, মেয়েটা কি কর্পূরের মতো উবে গেল নাকি!
আচ্ছা একটু দূরের ওই ঝাউবনটায় চলে যায়নি তো আবার! ছুটে গিয়ে ওদিকটাও দেখে মনোজ, কেউ কোত্থাও নেই।
এর মধ্যেই সুমনার ফোন এল একবার, আজকাল ওর ফোন মানেই যেন অভিযোগ, ”নিজে তো ভালোই ঘুরে বেড়াচ্ছ, আমরা গরমে মরে যাচ্ছি। পাশের ফ্ল্যাটের রঞ্জনারাও দেখলাম এসি কিনে ফেলল! ভাল্লাগে না আর! কবে কিনবে বলো তো?” মনোজ সংক্ষেপে ঘটনাটা বলে রেখে দিল। সুমনা আরো কিছু জানতে চাইছিল, কি করে মেয়েটা হারাল, এবার মনোজ কি করবে, কিন্তু ও আর কথা বাড়াল না।
অফিসের কাজে এতগুলো ল্যাঙবোটকে নিয়ে দায়িত্ব পালন করতে আসাকে যে ঘুরতে আসা বলে, তাকে আর মনোজ কি বলতে পারে?
মিনিটকুড়ি বাদে যখন মাথার চুল ছেঁড়ার মতো অবস্থা, ক্লান্ত শরীরে পিয়ালির পাশে বসে পড়ল মনোজ, ”পা-দুটো টিপে দে তো একটু!”
পিয়ালির দুর্গ এখন বেশ বড় হয়ে গেছে, তাতে চারটে জানলা আর একটা ছোট দরজাও দেখা যাচ্ছে পরিষ্কার, সমুদ্রের বালুকণার নিয়ম মেনে সেখান দিয়ে ফিনকি দিয়ে বেরোতে শুরু করেছে জল।
উল্লসিত পিয়ালি মুখে কিছু বলছিল না, কিন্তু খুশি যেন ওর দু-চোখ দিয়ে ঝরছিল।
ওর বালির বাড়ি তৈরি হয়ে গেছে।
মনোজ হুকুম দেওয়ার সঙ্গে সঙ্গে এসে ও অভ্যেসমতো মনোজের পা টিপতে লাগলো, ”চিন্তা করবেন না স্যার! কুসুমের তো সব চেনা এদিকটা, ও হারাবে না!”
মনোজ পা-দুটো সামনে ছড়িয়ে বসে জিরোচ্ছিল, কুসুমের কথা চমকে উঠল, ”মানে? কুসুমের কি এইখানে বাড়ি নাকি?”
”হ্যাঁ স্যার!” পিয়ালি পা-দুটো টিপছিল, সঙ্গে সতর্ক নজর রাখছিল ওর বালির বাড়িটার দিকে, দুটো জানলা করা এখনো বাকি, জানলা বেশি না থাকলে ওর আবার দম আটকে আসে! ”এখানে আসার কথা শুনেই তো কুসুম আমায় বলেছিল, একটু দূরেই ওর গ্রাম তো!”
”মানে!” মনোজের চোখ বিস্ময়ে গোলগোল, এজেন্টদের বলাই আছে, সবদিক দেখে যেন বাচ্চা আনে, কোন ডিসপিউট কেসে নেই ওরা, সেখানে এই মেয়েটা বয়সে বেশ বড়, তার ওপর নিজের বাড়ি চেনে, জগদীশ পাচার- টাচার করে নিয়ে চলে আসেনি তো? সেইরকম কিছু হলে, প্রোমোশানটা তো গেলই, চাকরিটাও থাকবে কিনা সন্দেহ।
পিয়ালি একইরকম ভাবলেশহীনভাবে জানলা তৈরি করছিল, আলগোছে হাতটা তুলে বাঁ দিকে দ্যাখালো ও, ”ওই যে, ওই দিকে ওর বাড়ি ছিল, এসে বলছিল। এখন আর নেই।” ছোট ছোট আঙুল নাড়াল ও।
”আর নেই কেন?” মনোজ সন্দিগ্ধ স্বরে জিজ্ঞেস করল।
পিয়ালি বলল, ”ঝড়ে ভেঙে গেছে, বালির বাড়ি তো! সমুদ্র এসে বন্যায় সব নিয়ে গেছে। তাই তো ও সবসময় কাঁদে!”
কি সব আবোলতাবোল বকছে মেয়েটা! বালির বাড়ি আবার কি! মনোজ আর সময় নষ্ট করল না, এসি-টা ওকে এবারেই লাগাতে হবে, মেয়েটা রাতে ঘুমোতে পারে না, মাঝে মাঝেই গরমে ধড়ফড় করে ওঠে। ও বলল, ”কোনদিকে ওর ওই বালির বাড়ি ছিল কিছু বলেছে তোকে?”
পিয়ালি এখন সামনের পাঁচিলে মনোযোগ দিয়েছে, কুসুম ওকে আসার আগে পইপই করে বলেছে ঠিকমতো বাঁধ না দিলেই সমুদ্র ওর বাড়িটাকে নিয়ে চলে যাবে, সঙ্গে মানুষগুলোকেও।
পরে শুধু বালিগুলো ফিরিয়ে দিয়ে যাবে। সমুদ্র কিচ্ছু নেয় না যে! তাই পিয়ালি ভাল করে পাঁচিল তুলছিল ওর বাড়ির চারপাশে।
মনোজ দিশেহারা হয়ে ছুটছিল পিয়ালির দেখিয়ে দেওয়া দিকে, বাচ্চাগুলোকে একটা ফ্যামিলির কাছে একটু খেয়াল রাখতে বলে কোনোরকমে এসেছে, এরকম গেরোয় ও কোনোদিনও পড়েনি।
মেয়েটাকে যদি সত্যিই না পাওয়া যায়!
বেশ কিছুক্ষণ চর বেয়ে ছোটার পর যেন সত্যিই একটা গ্রাম চোখে পড়ল, ঠিক গ্রাম কিনা বোঝা যাচ্ছে না, কিন্তু কিছু বসতি চোখে পড়ছে, আর মাঝে মাঝে কিছু গাছ।
মনোজ হাঁপাচ্ছিল, তবু ছোটার গতি বাড়িয়ে দিল। কায়িক পরিশ্রম না করে করে শরীরটা দিনদিন ভ্যাদভ্যাদে টাইপ হয়ে যাচ্ছে, আগে যখন স্যারের অন্য বিজনেসে ছিল তখন বরং অনেক পরিশ্রম হত।
আরো কিছুক্ষণ ছুটে জায়গাটা চোখে পড়ল ওর, জায়গা না বলে অবশ্য একটা পরিত্যক্ত গ্রাম বলাই ভালো। কেউ কোথাও নেই, অথচ বালির উপর যেন অনন্তকাল থেকে ভাঙা বাঁশ, টিন, ঘরের চালা পড়ে আছে, সেগুলোর বেশিরভাগই বালির মধ্যে ডুবেও গেছে। কোথাও জাহাজের মাস্তুলের মতো উঁচিয়ে রয়েছে সমুদ্রের নোনা জলে বছরের পর বছর ভিজে কালো হয়ে যাওয়া কারুর খাটের ছত্রী, কোথাও আবার কারুর ভেসে যাওয়া রান্নাঘরের ভাঙা শিশি পড়ে আছে, ঠিক যেন বালিঘড়ি!
বোঝাই যাচ্ছে উপসাগরের কোনো ভয়াবহ ঝড়ে পুরোপুরি বিধ্বস্ত হয়ে গেছে এই গ্রামটা। মনোজের হঠাৎ মনে হল কাগজে পড়েছিল পাঁচ-ছমাস আগে কি একটা ঝড় এসেছিল যেন, সেইটাতেই কি এই অবস্থা?
হাঁটতে হাঁটতে হঠাৎ পায়ের চপ্পলের ফাঁক দিয়ে কিছু একটা ফুটলো, মনোজ দাঁড়িয়ে বের করতে গেল আর তখনই দূরের সমুদ্রের একদম জলে দাঁড়িয়ে থাকা কুসুমের লাল রঙের অল্প ছেঁড়া ফ্রকটা চোখে পড়ে গেল ওর।
এমনিতেই বর্ষাকালের মেঘলা আকাশ, দূরের কালো মেঘ সমুদ্রের উপর ছায়া ফেলে কেমন সবুজ নীল একটা অন্ধকার রঙের সৃষ্টি করেছে, ঠাণ্ডা হাওয়ায় মনোজ পায়ে পায়ে এগিয়ে গেল ওর দিকে।
যাক বাবা! এই মাসেই এসি কেনাটা কনফার্মড!
একদম কাছে গিয়ে থমকে দাঁড়িয়ে পড়ল ও, কুসুম সমুদ্রের দিকে মুখ করে দাঁড়িয়ে আছে নিশ্চলভাবে। এমন জায়গায় দাঁড়িয়ে আছে যে ঠিক ওর পায়ের পাতাদুটো নরম ঢেউ এসে বারবার ভিজিয়ে দিয়ে যাচ্ছে।
এত ফাঁকা গোটা জায়গাটা, মনে হচ্ছে অন্য কোনো জগতে চলে এসেছে ওরা।
এই পোড়ো গণ্ডগ্রামে কি করছে কুসুম?
এটাই কি ওর গ্রাম নাকি? কিন্তু লোকজন সব কোথায়?
কুসুম খেয়ালই করল না কেউ পেছনে এসেছে। মেয়েটা চুপচাপ ফুঁপিয়ে ফুঁপিয়ে কাঁদছিল আর কি একটা বিড়বিড় করছিল। এত জোরে হাওয়া দিচ্ছে মনোজ বুঝতেই পারল না, ও কি বলছে।
কুসুমের কাছে ঝুঁকে এল মনোজ।
মেয়েটার চোখদুটো ফুলে গেছে, ঠোঁটটাও কাঁপছে তিরতির করে, ”যতই মুর পা ধরে ক্ষমা চা, মুই তোকে ক্ষমা করবুনি” কান্নার দমকে রোগা শরীরটা এমনভাবে কাঁপছিল যেন উড়ে যাবে এখুনি, ”মুর বাপমা-কে কেড়ে নিলা, মুর ঘরটাকে কেড়ে নিলা, এখন পা ধরে ক্ষমা চাইতে আসিস কুন মুখে?” মেয়েটা কাঁদতে কাঁদতে চেঁচিয়ে উঠল, ”ছোটভাইটাকে অবধি ভাসিয়ে নিলা তুই! আর এখন ক্ষমা চাইছিস? মুর পা ধরে ধরে মরে যা তুই, তবু তোকে কোনোদিনও ক্ষমা করবুনি!”
মনোজ বিস্ময়ে স্থবির হয়ে গেল।
ওর চোখের সামনে হঠাৎ যেন সিনেমার মতো পুরো দৃশ্যপট পালটে গেল, পরিত্যক্ত গ্রামটা সাগরপাড়ের সবুজ গাছগাছালিতে মোড়া ব্যস্ত হয়ে জেগে উঠল হঠাৎ! ও যেন পরিষ্কার দেখতে পাচ্ছিল, কুসুমের বাবা সমুদ্রে মাছ ধরতে গেছে, আর কুসুমের মা তার একরত্তি উঠোনে উনুন জ্বেলে রান্না করছে। ওর ছোট ভাইটা নিজের মনেই উঠোনে খেলছে চু কিতকিত। কুসুমের বাবা ফিরতেই তাঁর মাছের আঁশটে গন্ধওলা ঘেমো গায়ে হাসতে হাসতে ঝাঁপিয়ে পড়ছে কুসুম আর ওর ভাই!
তারপর একদিন এল বিষম ঝড়, তাতে তোলপাড় হয়ে গেল অনেকগুলো সংসার, অভাবী মানুষগুলোর অর্ধেকই মরে গেল বন্যার তোড়ে, আর যারা কোনোরকমে বেঁচে গেল, তাদের এঁটো পাতের জঞ্জালের মতো চালান করা হল বিভিন্ন জায়গায়, কেউ শহরে গিয়ে ভিক্ষা করতে লাগল, কেউ দুবেলা দু-মুঠো খাওয়ার জন্য প্রাণপাত করতে শুরু করল, আর কুসুমের মতো বাচ্চাগুলোর কারুর ঠাই হল অনাথ আশ্রমে, কারুর অবস্থা আরো খারাপ, হারিয়ে গেল অন্ধকারের কোনো অপরাধের গলিতে।
মনোজের গায়ে কাঁটা দিচ্ছিল।
হঠাৎ ঘোর কাটিয়ে দিয়ে ফোনটা বেজে উঠল। সুমনা, ”কিগো? সব ঠিকঠাক আছে তো? পেলে মেয়েটাকে?”
মনোজ উত্তর না দিয়ে ফোনটা কেটে দিল।
ওর চোখদুটো বাষ্পে ভরে উঠেছে হঠাৎ, এই নোনা হাওয়ার জন্য কি? শার্টের আস্তিনে নিঃসাড়ে চোখ মুছল ও।
সুমনা এসি চায়, মনোজ প্রোমোশান চায়, ওদের স্যার সব পেয়ে গিয়ে এখন নামযশ চায়, আরো কত মানুষ গাড়ি, বাড়ি, স্টেটাস, ব্যাঙ্ক ব্যালেন্স কত কি চায়!
কিন্তু কিছু মানুষ এখনো আছে, যারা একটু খেতে চায়, তাদের ছোট্ট ঘরটাকে শুধু ফিরে পেতে চায়, তাদের চিরকালের জন্য হারিয়ে যাওয়া প্রিয় মানুষগুলোকে একবার কাছে পেতে চায়।
বালির বাড়ির মতোই অনিশ্চিত তাদের জীবন!
তাদের চাওয়ার কাছে ওদের এই চাওয়াগুলো কি ঠুনকো, না?
মনোজ গলা দিয়ে বেরিয়ে আসা উদগত কান্নার দলাটাকে প্রাণপণ চেষ্টা করে গিলে ফেলল।
তারপর নিঃশব্দে গিয়ে জড়িয়ে ধরল কুসুমকে।
**********
এরকম যে কিছু হতে পারে আমি কেন আমার চোদ্দপুরুষও ভাবতে পারেনি! বড় ল্যাংচাটার অর্ধেকটা মুখে আগেই জোর করে ঢুকিয়ে দেওয়া হয়েছিল, বাকিটা বাইরে খুবই বিসদৃশভাবে ঝুলছিল। নির্লজ্জের মতো হে হে করে হেসে কি আর করি, বাকিটা ঠেসে মুখের মধ্যে ঢুকিয়ে দিলাম। কিন্তু সেটাকে পেটের মধ্যে গিলে ঢোকানো আমার পক্ষে আর সম্ভব ছিল না। গলায় হঠাৎ আটকে গেছে এমন একটা ভান করে তাড়াতাড়ি ভেতরের ঘরে এলাম। ঘুপচি বাথরুমের অন্ধকার শ্যাওলা পড়া বেসিনে সেটাকে উগড়ে দিয়ে গলায় ঘাড়ে মুখে জলের ঝাপটা দিলাম ভালো করে। পিঠে একটা কার হাতের ছোঁয়া পেতেই চমকে ঘুরে তাকিয়ে দেখি, পুটপুটি।
পুটপুটির গলায় অল্প উৎকন্ঠা, ব্যগ্রভাবে বলল, ”কি হয়েছে বাবা? তুমি হঠাৎ ওরকমভাবে চলে এলে কেন? বিষম লেগেছে? জল দেব?”
আমি ওর মুখের দিকে তাকিয়ে অল্প হাসলাম। আমার সেদিনের সেই ছোট্ট মেয়েটাকে আজ শাড়ি পড়ে কি বড়সড়ই না লাগছে! পাশের বাড়ির দোয়েলের থেকে ধার করে আনা শাড়ি, গলায় একটা সরু চেন, কপালে ছোট্ট টিপ। লম্বা চুলটাকে খুলে সামনের দিকে বিছিয়ে রেখেছে। আমার স্ত্রী মালতির মতে তাতে নাকি চুলের গোছটা বেশি মোটা দেখায়। কবে এতবড়ো হয়ে গেল মেয়েটা? বললাম, ”কিছু হয়নি রে মা। তুই যা বাইরের ঘরে। ওঁরা কি না কি ভাবছেন। আমি আসছি।”
পুটপুটি চলে যাওয়ার পর বাথরুমের লাগোয়া একফালি বারান্দায় গিয়ে একটা সিগারেট ধরালাম। সন্ধে ঘনিয়ে এসেছে প্রায়। আমাদের এই বারান্দা থেকে আকাশ তো দূর, পচা নর্দমার হাইড্রেন আর নোংরা ফেলার ভ্যাট ছাড়া কিছুই দেখা যায় না। অবশ্য এই জবরদখল বস্তির দেড় কামরার সস্তা ফ্ল্যাটে এর থেকে বড় ব্যালকনি আশা করা অন্যায়। পুরো মুখটা তেতো লাগছিল। বড় করে একটা ধোঁয়া ছেড়ে সামনের দিকে তাকালাম। গুটিসুটি মেরে ওখানেই বসে পড়লাম। অথচ আমার এখন গলায় গামছা দিয়ে অতিথি আপ্যায়ন করার কথা। কিন্তু বাইরের ঘরে গিয়ে সেই কাজটা করার মুখ আমার আর নেই।
আজ আমার একমাত্র মেয়েকে বারো নম্বর পাত্রপক্ষ তৃতীয় তথা ফাইনায় দফায় দেখতে এসেছে। ছেলে তার বন্ধুদের নিয়ে আগেই দেখে গিয়েছিল, মাঝে দুদিন ওরা দুজন নিজেদের মতো বেরিয়েছিল, পরে একদিন ছেলের বাবা আর জেঠা এসেছিল। আজ এসেছে মা আর আরো কিছু আত্মীয়, একদম পাকা কথা বলতে। আমাদের কাছে এই সম্বন্ধটা হাতে চাঁদ পাওয়ার চেয়েও বিশাল কিছু। পুটপুটি দেখতে খারাপ না হলেও রঙ চাপা হওয়ায় ওর তথাকথিত বিয়ের দাঁড়িপাল্লার বিচারে রূপ নেই, আর ওর বাপেরও রুপো মানে টাকাপয়সা নেই। মেয়েটার পড়াশুনোতেও তেমন মাথা ছিল না। কোনোরকমে গ্র্যাজুয়েশনটা করেছে। আমিও জোর করিনি। সবার দ্বারা সব কিছু তো হয় না। বাড়িতেই ক-টা বাচ্চাকে পড়ায় আর মা-কে সাহায্য করে। এমনিতে যে যাই বলুক, আমার মেয়ে ভারি শান্ত ভদ্র। রান্নাবান্না, ঘরদোর গোছানোতে খুব মন। কিন্তু অন্য ‘কিন্তু’-গুলোর জন্য বিয়ে ঠিক হয়েও হয় না। আমার স্ত্রী মালতী তো প্রায় অস্থির হয়ে উঠেছিল। একটার পর একটা সম্বন্ধ আসে, মেয়েকে সেজেগুজে বসানো, কৃত্রিম গুণকীর্তন, ইন্টারভিউ, তাদের জন্য এলাহি জলখাবারের আয়োজন, তার কয়েকদিন বাদে ফোনে ‘না’ শুনতে শুনতে হাঁপিয়ে উঠেছিল আমার মেয়েটা। আমি ওর কষ্টটা বুঝি, কিন্তু কি করব! সাতাশ পেরিয়ে আঠাশে পড়েছে, এরপরেও যদি বিয়ে দিতে না পারি তবে তো মুশকিল! আমার স্ত্রী ওকে প্রায়ই গঞ্জনা দেয়, মুখে একটাও রা কাটে না পুটপুটি, কিন্তু আমার বুকটা ফেটে যায়। অথচ ও জন্মেছিল কত আদরে, কত বিলাসিতায় কেটেছিল ওর শৈশব! সব কিছুর জন্যই আমি দায়ী, সিগারেটের ধোঁয়ায় কাশতে কাশতে ভাবলাম আমি।
অথচ বিশাল উচ্চবিত্ত না হলেও যথেষ্ট সচ্ছল ছিলাম বছরকয়েক আগেও। আমি হিন্দমোটর কারখানায় ভালো পোস্টে চাকরি করতাম। পড়াশুনোয় সাধারণ হলেও বরাতজোরেই ভালো চাকরিটা বাগিয়েছিলাম অল্পবয়সেই। ছোট থেকেই আমার দ্যাখানেপনা, অহঙ্কার একটু বেশি, যে মামার সুপারিশে চাকরিটা পেয়েছিলাম, পরে সেই কৃতজ্ঞতা স্বীকার তো দূর, মামার অন্তিমকালে দেখা করতে গিয়েও সময় নষ্ট করিনি। দু-হাতে খরচা করতাম। উত্তরপাড়ার মতো জায়গায় দোতলা বাড়ি, একটা বড় গাড়ি, মেয়েকে ভালো স্কুলে ভর্তি করা, বছরে দু-তিনবার ঘুরতে যাওয়া কোনোকিছুই বাদ রাখতাম না। চিরকালই যতটা না আয় তার থেকে ব্যয় দেখিয়ে লোকের কাছে ঠাটবাট দেখানো আমার স্বভাব। সেটাই করতাম। তাতেও কিছু অসুবিধা হত না, যদি না আমাদের কারখানাটা দুম করে বন্ধ হয়ে যেত! কারখানা বন্ধ হওয়ার পরেও বছর দুয়েক আমি আগের লাইফস্টাইলই বজায় রেখেছিলাম, কিন্তু শেষ অবধি আর পারলাম না! এদিক সেদিক অনেক চেষ্টা করেও কোনো চাকরি জোটাতে পারলাম না, কিছুটা আমার হামবড়া ভাবের জন্যই, শেষে গলা অবধি দেনায় ডুবে বাড়ি-গাড়ি সব বিক্রি করে দিয়ে এই বস্তির ফ্ল্যাটে উঠে আসতে হল। মালতী এ নিয়ে আমায় মাঝে মাঝে কথা শোনালেও পুটপুটি কোনোদিন কোনো অনুযোগ করেনি।
হঠাৎ মালতির ডাকে আমি চমকে পেছনে তাকালাম। মালতি চাপা গলায় ধমকাল, ”কিরকম আক্কেল গো তোমার! এত ভালো একটা সম্বন্ধ, কপালগুণে প্রায় ঠিক হয়ে এসেছে, কোথায় তাদের যত্নআত্তি করবে, তা না, এইখানে বসে সিগারেট টেনে যাচ্ছ? বলি সব দায় কি আমার একার?”
আমি বললাম, ”তুমি যাও। আমি আসছি”।
মালতি আরো রেগে গেল, অথচ বাইরের ঘরে যেন শোনা না যায় এইভাবে বলল, ”আসছি বলতে বলতে তো আধঘণ্টা হতে চলল। কি ভালো ফ্যামিলি! পুটপুটির হাজার জন্মের তপস্যা ওই ডাক্তার ছেলে এত ভালো ভালো মেয়ে থাকতে শেষে ওকে পছন্দ করেছে। ওই তো তোমার মেয়ের গায়ের রঙ! আর আমাদের ঘরের চালচুলোও তেমনি। কিন্তু কি ভালো ব্যবহার! সত্যিকারের শিক্ষিত একেই বলে। বিশেষ করে ছেলেটার মা। যেমন মিষ্টি দেখতে, তেমন ব্যবহার। কে বলবে ডাক্তারের বউ, ডাক্তারের মা। এত বড়োলোকের বউ, কিন্তু কোনো অহঙ্কার নেই। আমাকে এসেই হাত ধরে বলল দিদি আমায় কিন্তু তৃপ্তি বলে ডাকবেন, ওইসব বেয়ান টেয়ান আমার পোষায় না। আর তুমি এইখানে বসে রোয়াব নিচ্ছ?”
এইবার বিরক্ত লাগল আমার। একটু জোরেই বললাম, ”বললাম তো আসছি। বাজে বকছ কেন! পছন্দ হবার হলে এমনিতেই করবে। আমার মেয়ে অন্তত আমার কাছে ফ্যালনা নয়। তুমি যাও তো!”
মালতি পারলে চোখ দিয়ে আমায় ভস্ম করে দেয়, তবু কিছু না বলে দাঁত চিপে গজগজ করতে করতে চলে গেল। আমি আবার বাইরের খোলা নর্দমাটার মধ্যে ভনভন করা মাছিগুলোর দিকে তাকালাম। বেকার অভিনয় করে আর লাভ কি? সম্বন্ধটা ভেস্তে যাবেই যখন! হুম। নামটা পড়েছে এতক্ষণে। তৃপ্তিই বটে! তখনো খুব মিষ্টি ব্যবহারই ছিল। কিন্তু সেদিকে আমি ভ্রূক্ষেপ করিনি। করলে কি আজ কিছু অন্যরকম হত? কি জানি! আমি আবার ভাবতে লাগলাম।
মামার সুপারিশে সাধারণ ঘরের সাধারণ পড়াশুনোয় হয়েও যখন তখনকার হিসেবে মোটা মাইনের চাকরিটা বাগিয়েছিলাম, তখন আমার ল্যাজ আরো মোটা হয়ে গিয়েছিল। ধরাকে সরা জ্ঞান করতাম। বন্ধুদের সাথে পাড়ার আড্ডায় বার খেয়ে বাজি ধরেছিলাম, বিয়ে করব ঠিকই, কিন্তু তার আগে তিনশোটা বাড়িতে ফ্রিতে রোববারের জলখাবার খাওয়াব ওদের। সেইমতো রবিবার হলেই আমি সোমনাথ আর পরেশ বেরিয়ে পড়তাম। আমাদের মতো গরিব দেশে আর যা কিছুরই অভাব থাকুক না কেন, কন্যাদায়গ্রস্ত পিতার অভাব হয় না কখনো। কয়েকটা ঘটককে ফিট করেছিলাম। গম্ভীরভাবে যেতাম, যতটা পেটে ঢোকানো যায়, ততটাই খাবার সাফ করতাম, মেয়ের মা মেয়েকে ধরে ধরে নিয়ে এলে শরীরের ঠিকঠাক জায়গায় ঠিকঠাক মাংস আছে কিনা দেখে নিয়ে আর কিছু অপ্রস্তুতে ফেলা বেয়াড়া প্রশ্ন করে পরে খবর দেব বলে কেটে পড়তাম।
শেষের দিকে সোমনাথ আর পরেশ আর যেতে চাইত না। বলত, ”ধুর, তোর বাজি রাখত! মেয়েগুলোর মা যখন চলে আসার সময় হাত ধরে বারবার বলে একটু দেখ বাবা, খুব কষ্ট হয় তখন। তুই তো শালা অমানুষ। আমরা তো আর তা নই। গরিব ঘরের মেয়ে, বাবারা কত কষ্ট করে খাবার দাবারের বন্দোবস্ত করে, আর এইভাবে গিয়ে…”
আমি বিয়ের বাজারে নিজের চাহিদার কথা ভেবে হাসতাম। ছোট থেকেই দেখেছি, কাউকে কষ্ট দিতে পারলে আমার মধ্যে একটা জান্তব আনন্দ হয়। ছোটবেলায় মা মারা যাওয়ার জন্যই হোক বা আর যে কারনেই হোক, স্নেহ ভালোবাসার কোনো গুরুত্ব আমার কাছে ছিল না। বলতাম, ”আরে পছন্দ না হলে কি করব বল!”
ওরা রেগে উঠত, ”ফালতু বকিস না। তোর জন্য এতদিনে দুশোর ওপর মেয়ে দেখলাম, একটাকেও পছন্দ হল না! গেল রবিবারের অত ভালো মেয়েটা, কি সুন্দর গেয়ে শোনালো, দেখতেও ভালো, পরে যখন ওর বাবা বারবার ঘটককে দিয়ে জিজ্ঞেস করে পাঠাচ্ছিল, কি বলে কাটালি? না, আপনার মেয়ের কানদুটো বড়! ছি ছি। তুই তো আসলে বিয়ে করার জন্য দেখতে যাস না, যাস শুধু গিলতে।”
আমি বলতাম, ”আরে বিয়ে করতে হবে মালদার বাপ দেখে, তবেই না লাভ?”
তৃপ্তিও এদের মধ্যে একজন ছিল। এত ভিড়ের মধ্যে আমার ওকে আলাদা করে মনে রাখার কথা নয়, যদি না ওকে দেখে এসে নাকচ করে পাঠাবার কয়েকদিন বাদে বাসে ওর সাথে দেখা হয়ে যেত। ও নিজেই এসে কথা বলেছিল, আমার সেটা আজও স্পষ্ট মনে আছে। চোখের দিকে তাকিয়ে ঠাণ্ডা দৃষ্টিতে বলেছিল, ”আপনি আসলে কাউকেই বিয়ে করার জন্য দেখতে যান না, তাই না! আমার এক বন্ধুকেও দেখতে গিয়েছিলেন, তাকেও এইভাবে অযৌক্তিক একটা কারণ দেখিয়ে…কি পান আপনি?”
আমি ওর কথার মাঝখানে বাস থেকে নেমে পড়েছিলাম। মালতীকে বিয়ে করেছিলাম সত্যিকথা বলতে কি ওর বাবার ব্যবসা দেখে। শিক্ষা, রুচি এসব কিছুই গুরুত্ব পায়নি আমার কাছে তখন। বিয়ের পর বুঝলাম ওর বাবার ব্যবসা ভেতরে ভেতরে ফোঁপরা, মালতী যতটা না সোনাদানা নিয়ে আমার ঘরে এসেছে, মেজাজ, স্থূল রুচি, ছোট মন এনেছে তার দশগুণ বেশি।
সিগারেটটা পুড়তে পুড়তে ছোট হয়ে আঙুলে ছ্যাকা লাগতেই চমকে উঠে এলে দিলাম। মনটা খুব খারাপ লাগছিল। সেদিনের সেই বাবাগুলোর কষ্টটা আজ একটা মেয়ের বাপ হয়ে টের পাচ্ছি। কিন্তু আমার পাপের শাস্তি আমার নির্দোষ মেয়েটাকে পেতে হবে বলেই খারাপ লাগছিল। এই ক-দিনে বুঝেছিলাম জয়ব্রতর প্রতি পুটপুটির একটা ভাললাগা জন্মেছে। এত বড়লোকের ছেলে, এতো শিক্ষিত, অথচ কত বিনয়ী। আমাদের পাশের ফ্ল্যাটে ওর এক বন্ধুর বাড়ি এসেছিল, তখন পুটপুটির সাথে আলাপ হওয়াতে বাড়ি গিয়ে জানায়। বাবাটাও বড় ভালো। এত ভালো সম্বন্ধটা কেটে গেল শুধু আমার জন্য! আচ্ছা তৃপ্তি কি আমায় চিনতে পেরেছে? নিশ্চয়ই পেরেছে। বিকাশবাবু, মানে ছেলের বাবা যখন আমায় জোর করে ওদের শক্তিগড়ের থেকে আনা ল্যাংচা মুখে পুরে দিয়ে খাওয়াচ্ছিলেন, তখন পাশ থেকে তৃপ্তি একদৃষ্টিতে চেয়েছিল আমার দিকে। এত টাকার আয়োজন, এত খাবারদাবার সব বৃথা হল।
একটা দীর্ঘশ্বাস ফেললাম আমি। এখন এইটুকুই মনে হচ্ছে কোনো কটু কথা যেন শুনতে না হয় আমার মেয়েটাকে। ‘না’ বলার ছুতো হিসেবে অপমানজনক কিছু যেন না বলে ওরা, ঠিক যেরকমটা আমি বলতাম।
হঠাৎ একটা আওয়াজ হতে আমার চিন্তার জ্বাল ছিঁড়ে গেল। চমকে উঠে দেখলাম, তৃপ্তি আসছে, পাশে পুটপুটি। আমার সাথে চোখাচোখি হতে পুটপুটি বলল, ”বাবা, কাকিমা বাথরুম যাবেন, তাই নিয়ে এলাম।”
পুটপুটি তৃপ্তিকে বাথরুমে ঢুকিয়ে দিয়ে চলে গেল। মালতী মনে হয় ভালোই রেগেছে, আর আসছে না ডাকতে। আমি আরো গুটিয়ে গেলাম সঙ্কোচে। ছি ছি। আমার এই নোংরা শ্যাওলা পরা অন্ধকার বাথরুমে ঢুকে কি ভাবছে তৃপ্তি! ভাগ্যের নিঠুর পরিহাস কি একেই বলে? ওদের বাড়ি থেকে ঘুরে এসে যখন ওর বাবা বারবার ঘটককে গিয়ে দিয়ে জিজ্ঞেস করে পাঠাচ্ছিলেন, তখন জমিদারি চালে বন্ধুদের সামনেই আর কোনো খুঁত খুঁজে না পেয়ে ঘটকমশাইকে বলেছিলাম, ”বলে দেবেন এরপর যখন পাত্রপক্ষ দেখতে যাবে, খাওয়াদাওয়ার পর হাত ধোয়ার মগটা যেন একটু ঠিকঠাক মেজে দেয়! যেটায় হাত ধুয়েছিলাম সেটা জলের মগ না পায়খানার গাড়ু!” বলে নিজের রসিকতায় নিজেই হেসে গড়িয়ে পড়েছিলাম।
আচ্ছা পুটপুটিকেও কি ওরা এরকমই কিছু একটা বলবে যাতে আমার মেয়েটার কষ্টে মনটা ফেটে যায়? মালতী একদিন ঘুরে এসেছে ওদের বাড়ি, বিশাল প্রাসাদোপম বাড়ি, তার এলাহি সব আসবাব আর ডেকোরেশন। কি বলবে তৃপ্তি আমার মেয়েটাকে?
এর মধ্যেই কখন তৃপ্তি ফিরে গেছে খেয়াল করিনি। হঠাৎ মালতীর ডাকে ফিরে তাকালাম, ”ওগো, শীগগিরই চল। ওরা বিয়ের ডেট ঠিক করতে চাইছে। ছেলের মায়ের খুব পছন্দ হয়েছে আমাদের পুটপুটিকে।”
আমি কিছুটা অবিশ্বাস কিছুটা সন্দেহ নিয়ে উঠে দাঁড়ালাম। তার মানে তৃপ্তি আমায় চিনতে পারেনি। আমি সঙ্গে সঙ্গে অসাধারণ ক্ষিপ্রতায় নিজের মনখারাপ ভাবটাকে কাটিয়ে নিয়ে দায়িত্তবান অতিথিপরায়ণ মেয়ের বাবা হয়ে বাইরের ঘরে এসে ঢুকলাম। আর দেরি করা যায় না। চিনতে যখন পারেনি, যে করেই হোক এত ভালো সম্বন্ধটাকে পাকা করতেই হবে।
আরো ঘণ্টাখানেক বাদে ড. বিকাশ মজুমদার, তার ছেলে বউ আরও অন্যান্য আত্মীয়দের নিয়ে যাওয়ার জন্য উঠে পড়লেন। আমার বউয়ের মুখটা আনন্দে জ্বলজ্বল করছে। বিয়ের ডেট ঠিক হয়ে গেছে, আমি আলগোছে দেনাপাওনার কথা পাড়তেই ডাক্তারবাবু এমন ভাবে তাকিয়েছিলাম যে আমিই লজ্জায় পড়ে গেছিলাম। বললেন, ”আপনি তো সবচেয়ে দামি জিনিসটাই আমাকে দিয়ে দিচ্ছেন! আবার কি দেবেন! উল্টে আমারই আপনাকে মোটা ক্ষতিপূরণ দেওয়া উচিত।” হাসিহুল্লোড়ে সব কাজ শেষ হল। আমার মেয়েটাও ভারী খুশি, মুখ দেখে বুঝতে পারছিলাম। আনন্দে মনটা আমার ভরে উঠেছিল।
ওদের বিশাল দুধসাদা দামি গাড়িটা আমাদের ছোট গলিটাকে প্রায় ভরাট করে দাঁড়িয়েছিল। সবাই একে একে উঠছিল গাড়িতে। মালতী হবু বেয়াইয়ের সাথে হালকা রসিকতায় যোগ দিয়েছে। সবাই হাসছে। কত খুশি সবাই। তৃপ্তি উঠতে গিয়েও হঠাৎ নেমে এসে আমার দিকে এগিয়ে এল। চাপা অথচ স্পষ্ট গলায় কেউ শুনতে যেন না পায় এমনভাবে বলল, ”আপনার সব অপরাধ ক্ষমা করলাম আজ। শুধু পুটপুটির মতো একটা মেয়েকে তৈরি করেছেন বলে! ভালো থাকবেন বেয়াইমশাই।”
এরকম যে কিছু হতে পারে আমি কেন আমার চোদ্দপুরুষও ভাবতে পারেনি! বড় ল্যাংচাটার অর্ধেকটা মুখে আগেই জোর করে ঢুকিয়ে দেওয়া হয়েছিল, বাকিটা বাইরে খুবই বিসদৃশভাবে ঝুলছিল। নির্লজ্জের মতো হে হে করে হেসে কি আর করি, বাকিটা ঠেসে মুখের মধ্যে ঢুকিয়ে দিলাম। কিন্তু সেটাকে পেটের মধ্যে গিলে ঢোকানো আমার পক্ষে আর সম্ভব ছিল না। গলায় হঠাৎ আটকে গেছে এমন একটা ভান করে তাড়াতাড়ি ভেতরের ঘরে এলাম। ঘুপচি বাথরুমের অন্ধকার শ্যাওলা পড়া বেসিনে সেটাকে উগড়ে দিয়ে গলায় ঘাড়ে মুখে জলের ঝাপটা দিলাম ভালো করে। পিঠে একটা কার হাতের ছোঁয়া পেতেই চমকে ঘুরে তাকিয়ে দেখি, পুটপুটি।
পুটপুটির গলায় অল্প উৎকন্ঠা, ব্যগ্রভাবে বলল, ”কি হয়েছে বাবা? তুমি হঠাৎ ওরকমভাবে চলে এলে কেন? বিষম লেগেছে? জল দেব?”
আমি ওর মুখের দিকে তাকিয়ে অল্প হাসলাম। আমার সেদিনের সেই ছোট্ট মেয়েটাকে আজ শাড়ি পড়ে কি বড়সড়ই না লাগছে! পাশের বাড়ির দোয়েলের থেকে ধার করে আনা শাড়ি, গলায় একটা সরু চেন, কপালে ছোট্ট টিপ। লম্বা চুলটাকে খুলে সামনের দিকে বিছিয়ে রেখেছে। আমার স্ত্রী মালতির মতে তাতে নাকি চুলের গোছটা বেশি মোটা দেখায়। কবে এতবড়ো হয়ে গেল মেয়েটা? বললাম, ”কিছু হয়নি রে মা। তুই যা বাইরের ঘরে। ওঁরা কি না কি ভাবছেন। আমি আসছি।”
পুটপুটি চলে যাওয়ার পর বাথরুমের লাগোয়া একফালি বারান্দায় গিয়ে একটা সিগারেট ধরালাম। সন্ধে ঘনিয়ে এসেছে প্রায়। আমাদের এই বারান্দা থেকে আকাশ তো দূর, পচা নর্দমার হাইড্রেন আর নোংরা ফেলার ভ্যাট ছাড়া কিছুই দেখা যায় না। অবশ্য এই জবরদখল বস্তির দেড় কামরার সস্তা ফ্ল্যাটে এর থেকে বড় ব্যালকনি আশা করা অন্যায়। পুরো মুখটা তেতো লাগছিল। বড় করে একটা ধোঁয়া ছেড়ে সামনের দিকে তাকালাম। গুটিসুটি মেরে ওখানেই বসে পড়লাম। অথচ আমার এখন গলায় গামছা দিয়ে অতিথি আপ্যায়ন করার কথা। কিন্তু বাইরের ঘরে গিয়ে সেই কাজটা করার মুখ আমার আর নেই।
আজ আমার একমাত্র মেয়েকে বারো নম্বর পাত্রপক্ষ তৃতীয় তথা ফাইনায় দফায় দেখতে এসেছে। ছেলে তার বন্ধুদের নিয়ে আগেই দেখে গিয়েছিল, মাঝে দুদিন ওরা দুজন নিজেদের মতো বেরিয়েছিল, পরে একদিন ছেলের বাবা আর জেঠা এসেছিল। আজ এসেছে মা আর আরো কিছু আত্মীয়, একদম পাকা কথা বলতে। আমাদের কাছে এই সম্বন্ধটা হাতে চাঁদ পাওয়ার চেয়েও বিশাল কিছু। পুটপুটি দেখতে খারাপ না হলেও রঙ চাপা হওয়ায় ওর তথাকথিত বিয়ের দাঁড়িপাল্লার বিচারে রূপ নেই, আর ওর বাপেরও রুপো মানে টাকাপয়সা নেই। মেয়েটার পড়াশুনোতেও তেমন মাথা ছিল না। কোনোরকমে গ্র্যাজুয়েশনটা করেছে। আমিও জোর করিনি। সবার দ্বারা সব কিছু তো হয় না। বাড়িতেই ক-টা বাচ্চাকে পড়ায় আর মা-কে সাহায্য করে। এমনিতে যে যাই বলুক, আমার মেয়ে ভারি শান্ত ভদ্র। রান্নাবান্না, ঘরদোর গোছানোতে খুব মন। কিন্তু অন্য ‘কিন্তু’-গুলোর জন্য বিয়ে ঠিক হয়েও হয় না। আমার স্ত্রী মালতী তো প্রায় অস্থির হয়ে উঠেছিল। একটার পর একটা সম্বন্ধ আসে, মেয়েকে সেজেগুজে বসানো, কৃত্রিম গুণকীর্তন, ইন্টারভিউ, তাদের জন্য এলাহি জলখাবারের আয়োজন, তার কয়েকদিন বাদে ফোনে ‘না’ শুনতে শুনতে হাঁপিয়ে উঠেছিল আমার মেয়েটা। আমি ওর কষ্টটা বুঝি, কিন্তু কি করব! সাতাশ পেরিয়ে আঠাশে পড়েছে, এরপরেও যদি বিয়ে দিতে না পারি তবে তো মুশকিল! আমার স্ত্রী ওকে প্রায়ই গঞ্জনা দেয়, মুখে একটাও রা কাটে না পুটপুটি, কিন্তু আমার বুকটা ফেটে যায়। অথচ ও জন্মেছিল কত আদরে, কত বিলাসিতায় কেটেছিল ওর শৈশব! সব কিছুর জন্যই আমি দায়ী, সিগারেটের ধোঁয়ায় কাশতে কাশতে ভাবলাম আমি।
অথচ বিশাল উচ্চবিত্ত না হলেও যথেষ্ট সচ্ছল ছিলাম বছরকয়েক আগেও। আমি হিন্দমোটর কারখানায় ভালো পোস্টে চাকরি করতাম। পড়াশুনোয় সাধারণ হলেও বরাতজোরেই ভালো চাকরিটা বাগিয়েছিলাম অল্পবয়সেই। ছোট থেকেই আমার দ্যাখানেপনা, অহঙ্কার একটু বেশি, যে মামার সুপারিশে চাকরিটা পেয়েছিলাম, পরে সেই কৃতজ্ঞতা স্বীকার তো দূর, মামার অন্তিমকালে দেখা করতে গিয়েও সময় নষ্ট করিনি। দু-হাতে খরচা করতাম। উত্তরপাড়ার মতো জায়গায় দোতলা বাড়ি, একটা বড় গাড়ি, মেয়েকে ভালো স্কুলে ভর্তি করা, বছরে দু-তিনবার ঘুরতে যাওয়া কোনোকিছুই বাদ রাখতাম না। চিরকালই যতটা না আয় তার থেকে ব্যয় দেখিয়ে লোকের কাছে ঠাটবাট দেখানো আমার স্বভাব। সেটাই করতাম। তাতেও কিছু অসুবিধা হত না, যদি না আমাদের কারখানাটা দুম করে বন্ধ হয়ে যেত! কারখানা বন্ধ হওয়ার পরেও বছর দুয়েক আমি আগের লাইফস্টাইলই বজায় রেখেছিলাম, কিন্তু শেষ অবধি আর পারলাম না! এদিক সেদিক অনেক চেষ্টা করেও কোনো চাকরি জোটাতে পারলাম না, কিছুটা আমার হামবড়া ভাবের জন্যই, শেষে গলা অবধি দেনায় ডুবে বাড়ি-গাড়ি সব বিক্রি করে দিয়ে এই বস্তির ফ্ল্যাটে উঠে আসতে হল। মালতী এ নিয়ে আমায় মাঝে মাঝে কথা শোনালেও পুটপুটি কোনোদিন কোনো অনুযোগ করেনি।
হঠাৎ মালতির ডাকে আমি চমকে পেছনে তাকালাম। মালতি চাপা গলায় ধমকাল, ”কিরকম আক্কেল গো তোমার! এত ভালো একটা সম্বন্ধ, কপালগুণে প্রায় ঠিক হয়ে এসেছে, কোথায় তাদের যত্নআত্তি করবে, তা না, এইখানে বসে সিগারেট টেনে যাচ্ছ? বলি সব দায় কি আমার একার?”
আমি বললাম, ”তুমি যাও। আমি আসছি”।
মালতি আরো রেগে গেল, অথচ বাইরের ঘরে যেন শোনা না যায় এইভাবে বলল, ”আসছি বলতে বলতে তো আধঘণ্টা হতে চলল। কি ভালো ফ্যামিলি! পুটপুটির হাজার জন্মের তপস্যা ওই ডাক্তার ছেলে এত ভালো ভালো মেয়ে থাকতে শেষে ওকে পছন্দ করেছে। ওই তো তোমার মেয়ের গায়ের রঙ! আর আমাদের ঘরের চালচুলোও তেমনি। কিন্তু কি ভালো ব্যবহার! সত্যিকারের শিক্ষিত একেই বলে। বিশেষ করে ছেলেটার মা। যেমন মিষ্টি দেখতে, তেমন ব্যবহার। কে বলবে ডাক্তারের বউ, ডাক্তারের মা। এত বড়োলোকের বউ, কিন্তু কোনো অহঙ্কার নেই। আমাকে এসেই হাত ধরে বলল দিদি আমায় কিন্তু তৃপ্তি বলে ডাকবেন, ওইসব বেয়ান টেয়ান আমার পোষায় না। আর তুমি এইখানে বসে রোয়াব নিচ্ছ?”
এইবার বিরক্ত লাগল আমার। একটু জোরেই বললাম, ”বললাম তো আসছি। বাজে বকছ কেন! পছন্দ হবার হলে এমনিতেই করবে। আমার মেয়ে অন্তত আমার কাছে ফ্যালনা নয়। তুমি যাও তো!”
মালতি পারলে চোখ দিয়ে আমায় ভস্ম করে দেয়, তবু কিছু না বলে দাঁত চিপে গজগজ করতে করতে চলে গেল। আমি আবার বাইরের খোলা নর্দমাটার মধ্যে ভনভন করা মাছিগুলোর দিকে তাকালাম। বেকার অভিনয় করে আর লাভ কি? সম্বন্ধটা ভেস্তে যাবেই যখন! হুম। নামটা পড়েছে এতক্ষণে। তৃপ্তিই বটে! তখনো খুব মিষ্টি ব্যবহারই ছিল। কিন্তু সেদিকে আমি ভ্রূক্ষেপ করিনি। করলে কি আজ কিছু অন্যরকম হত? কি জানি! আমি আবার ভাবতে লাগলাম।
মামার সুপারিশে সাধারণ ঘরের সাধারণ পড়াশুনোয় হয়েও যখন তখনকার হিসেবে মোটা মাইনের চাকরিটা বাগিয়েছিলাম, তখন আমার ল্যাজ আরো মোটা হয়ে গিয়েছিল। ধরাকে সরা জ্ঞান করতাম। বন্ধুদের সাথে পাড়ার আড্ডায় বার খেয়ে বাজি ধরেছিলাম, বিয়ে করব ঠিকই, কিন্তু তার আগে তিনশোটা বাড়িতে ফ্রিতে রোববারের জলখাবার খাওয়াব ওদের। সেইমতো রবিবার হলেই আমি সোমনাথ আর পরেশ বেরিয়ে পড়তাম। আমাদের মতো গরিব দেশে আর যা কিছুরই অভাব থাকুক না কেন, কন্যাদায়গ্রস্ত পিতার অভাব হয় না কখনো। কয়েকটা ঘটককে ফিট করেছিলাম। গম্ভীরভাবে যেতাম, যতটা পেটে ঢোকানো যায়, ততটাই খাবার সাফ করতাম, মেয়ের মা মেয়েকে ধরে ধরে নিয়ে এলে শরীরের ঠিকঠাক জায়গায় ঠিকঠাক মাংস আছে কিনা দেখে নিয়ে আর কিছু অপ্রস্তুতে ফেলা বেয়াড়া প্রশ্ন করে পরে খবর দেব বলে কেটে পড়তাম।
শেষের দিকে সোমনাথ আর পরেশ আর যেতে চাইত না। বলত, ”ধুর, তোর বাজি রাখত! মেয়েগুলোর মা যখন চলে আসার সময় হাত ধরে বারবার বলে একটু দেখ বাবা, খুব কষ্ট হয় তখন। তুই তো শালা অমানুষ। আমরা তো আর তা নই। গরিব ঘরের মেয়ে, বাবারা কত কষ্ট করে খাবার দাবারের বন্দোবস্ত করে, আর এইভাবে গিয়ে…”
আমি বিয়ের বাজারে নিজের চাহিদার কথা ভেবে হাসতাম। ছোট থেকেই দেখেছি, কাউকে কষ্ট দিতে পারলে আমার মধ্যে একটা জান্তব আনন্দ হয়। ছোটবেলায় মা মারা যাওয়ার জন্যই হোক বা আর যে কারনেই হোক, স্নেহ ভালোবাসার কোনো গুরুত্ব আমার কাছে ছিল না। বলতাম, ”আরে পছন্দ না হলে কি করব বল!”
ওরা রেগে উঠত, ”ফালতু বকিস না। তোর জন্য এতদিনে দুশোর ওপর মেয়ে দেখলাম, একটাকেও পছন্দ হল না! গেল রবিবারের অত ভালো মেয়েটা, কি সুন্দর গেয়ে শোনালো, দেখতেও ভালো, পরে যখন ওর বাবা বারবার ঘটককে দিয়ে জিজ্ঞেস করে পাঠাচ্ছিল, কি বলে কাটালি? না, আপনার মেয়ের কানদুটো বড়! ছি ছি। তুই তো আসলে বিয়ে করার জন্য দেখতে যাস না, যাস শুধু গিলতে।”
আমি বলতাম, ”আরে বিয়ে করতে হবে মালদার বাপ দেখে, তবেই না লাভ?”
তৃপ্তিও এদের মধ্যে একজন ছিল। এত ভিড়ের মধ্যে আমার ওকে আলাদা করে মনে রাখার কথা নয়, যদি না ওকে দেখে এসে নাকচ করে পাঠাবার কয়েকদিন বাদে বাসে ওর সাথে দেখা হয়ে যেত। ও নিজেই এসে কথা বলেছিল, আমার সেটা আজও স্পষ্ট মনে আছে। চোখের দিকে তাকিয়ে ঠাণ্ডা দৃষ্টিতে বলেছিল, ”আপনি আসলে কাউকেই বিয়ে করার জন্য দেখতে যান না, তাই না! আমার এক বন্ধুকেও দেখতে গিয়েছিলেন, তাকেও এইভাবে অযৌক্তিক একটা কারণ দেখিয়ে…কি পান আপনি?”
আমি ওর কথার মাঝখানে বাস থেকে নেমে পড়েছিলাম। মালতীকে বিয়ে করেছিলাম সত্যিকথা বলতে কি ওর বাবার ব্যবসা দেখে। শিক্ষা, রুচি এসব কিছুই গুরুত্ব পায়নি আমার কাছে তখন। বিয়ের পর বুঝলাম ওর বাবার ব্যবসা ভেতরে ভেতরে ফোঁপরা, মালতী যতটা না সোনাদানা নিয়ে আমার ঘরে এসেছে, মেজাজ, স্থূল রুচি, ছোট মন এনেছে তার দশগুণ বেশি।
সিগারেটটা পুড়তে পুড়তে ছোট হয়ে আঙুলে ছ্যাকা লাগতেই চমকে উঠে এলে দিলাম। মনটা খুব খারাপ লাগছিল। সেদিনের সেই বাবাগুলোর কষ্টটা আজ একটা মেয়ের বাপ হয়ে টের পাচ্ছি। কিন্তু আমার পাপের শাস্তি আমার নির্দোষ মেয়েটাকে পেতে হবে বলেই খারাপ লাগছিল। এই ক-দিনে বুঝেছিলাম জয়ব্রতর প্রতি পুটপুটির একটা ভাললাগা জন্মেছে। এত বড়লোকের ছেলে, এতো শিক্ষিত, অথচ কত বিনয়ী। আমাদের পাশের ফ্ল্যাটে ওর এক বন্ধুর বাড়ি এসেছিল, তখন পুটপুটির সাথে আলাপ হওয়াতে বাড়ি গিয়ে জানায়। বাবাটাও বড় ভালো। এত ভালো সম্বন্ধটা কেটে গেল শুধু আমার জন্য! আচ্ছা তৃপ্তি কি আমায় চিনতে পেরেছে? নিশ্চয়ই পেরেছে। বিকাশবাবু, মানে ছেলের বাবা যখন আমায় জোর করে ওদের শক্তিগড়ের থেকে আনা ল্যাংচা মুখে পুরে দিয়ে খাওয়াচ্ছিলেন, তখন পাশ থেকে তৃপ্তি একদৃষ্টিতে চেয়েছিল আমার দিকে। এত টাকার আয়োজন, এত খাবারদাবার সব বৃথা হল।
একটা দীর্ঘশ্বাস ফেললাম আমি। এখন এইটুকুই মনে হচ্ছে কোনো কটু কথা যেন শুনতে না হয় আমার মেয়েটাকে। ‘না’ বলার ছুতো হিসেবে অপমানজনক কিছু যেন না বলে ওরা, ঠিক যেরকমটা আমি বলতাম।
হঠাৎ একটা আওয়াজ হতে আমার চিন্তার জ্বাল ছিঁড়ে গেল। চমকে উঠে দেখলাম, তৃপ্তি আসছে, পাশে পুটপুটি। আমার সাথে চোখাচোখি হতে পুটপুটি বলল, ”বাবা, কাকিমা বাথরুম যাবেন, তাই নিয়ে এলাম।”
পুটপুটি তৃপ্তিকে বাথরুমে ঢুকিয়ে দিয়ে চলে গেল। মালতী মনে হয় ভালোই রেগেছে, আর আসছে না ডাকতে। আমি আরো গুটিয়ে গেলাম সঙ্কোচে। ছি ছি। আমার এই নোংরা শ্যাওলা পরা অন্ধকার বাথরুমে ঢুকে কি ভাবছে তৃপ্তি! ভাগ্যের নিঠুর পরিহাস কি একেই বলে? ওদের বাড়ি থেকে ঘুরে এসে যখন ওর বাবা বারবার ঘটককে গিয়ে দিয়ে জিজ্ঞেস করে পাঠাচ্ছিলেন, তখন জমিদারি চালে বন্ধুদের সামনেই আর কোনো খুঁত খুঁজে না পেয়ে ঘটকমশাইকে বলেছিলাম, ”বলে দেবেন এরপর যখন পাত্রপক্ষ দেখতে যাবে, খাওয়াদাওয়ার পর হাত ধোয়ার মগটা যেন একটু ঠিকঠাক মেজে দেয়! যেটায় হাত ধুয়েছিলাম সেটা জলের মগ না পায়খানার গাড়ু!” বলে নিজের রসিকতায় নিজেই হেসে গড়িয়ে পড়েছিলাম।
আচ্ছা পুটপুটিকেও কি ওরা এরকমই কিছু একটা বলবে যাতে আমার মেয়েটার কষ্টে মনটা ফেটে যায়? মালতী একদিন ঘুরে এসেছে ওদের বাড়ি, বিশাল প্রাসাদোপম বাড়ি, তার এলাহি সব আসবাব আর ডেকোরেশন। কি বলবে তৃপ্তি আমার মেয়েটাকে?
এর মধ্যেই কখন তৃপ্তি ফিরে গেছে খেয়াল করিনি। হঠাৎ মালতীর ডাকে ফিরে তাকালাম, ”ওগো, শীগগিরই চল। ওরা বিয়ের ডেট ঠিক করতে চাইছে। ছেলের মায়ের খুব পছন্দ হয়েছে আমাদের পুটপুটিকে।”
আমি কিছুটা অবিশ্বাস কিছুটা সন্দেহ নিয়ে উঠে দাঁড়ালাম। তার মানে তৃপ্তি আমায় চিনতে পারেনি। আমি সঙ্গে সঙ্গে অসাধারণ ক্ষিপ্রতায় নিজের মনখারাপ ভাবটাকে কাটিয়ে নিয়ে দায়িত্তবান অতিথিপরায়ণ মেয়ের বাবা হয়ে বাইরের ঘরে এসে ঢুকলাম। আর দেরি করা যায় না। চিনতে যখন পারেনি, যে করেই হোক এত ভালো সম্বন্ধটাকে পাকা করতেই হবে।
আরো ঘণ্টাখানেক বাদে ড. বিকাশ মজুমদার, তার ছেলে বউ আরও অন্যান্য আত্মীয়দের নিয়ে যাওয়ার জন্য উঠে পড়লেন। আমার বউয়ের মুখটা আনন্দে জ্বলজ্বল করছে। বিয়ের ডেট ঠিক হয়ে গেছে, আমি আলগোছে দেনাপাওনার কথা পাড়তেই ডাক্তারবাবু এমন ভাবে তাকিয়েছিলাম যে আমিই লজ্জায় পড়ে গেছিলাম। বললেন, ”আপনি তো সবচেয়ে দামি জিনিসটাই আমাকে দিয়ে দিচ্ছেন! আবার কি দেবেন! উল্টে আমারই আপনাকে মোটা ক্ষতিপূরণ দেওয়া উচিত।” হাসিহুল্লোড়ে সব কাজ শেষ হল। আমার মেয়েটাও ভারী খুশি, মুখ দেখে বুঝতে পারছিলাম। আনন্দে মনটা আমার ভরে উঠেছিল।
ওদের বিশাল দুধসাদা দামি গাড়িটা আমাদের ছোট গলিটাকে প্রায় ভরাট করে দাঁড়িয়েছিল। সবাই একে একে উঠছিল গাড়িতে। মালতী হবু বেয়াইয়ের সাথে হালকা রসিকতায় যোগ দিয়েছে। সবাই হাসছে। কত খুশি সবাই। তৃপ্তি উঠতে গিয়েও হঠাৎ নেমে এসে আমার দিকে এগিয়ে এল। চাপা অথচ স্পষ্ট গলায় কেউ শুনতে যেন না পায় এমনভাবে বলল, ”আপনার সব অপরাধ ক্ষমা করলাম আজ। শুধু পুটপুটির মতো একটা মেয়েকে তৈরি করেছেন বলে! ভালো থাকবেন বেয়াইমশাই।”
আমি প্রথম প্রথম অবাক অবিশ্বাসে পর্যবেক্ষণ করতাম, তারপর মিষ্টি হেসে বোঝাতে যেতাম, বলতাম এমন করিস না।
কিন্তু কিছুতেই যখন কিছু হল না, আমার সবকিছু তখন দেখেশুনে গা-পিত্তি জ্বলে যেতে লাগল।
আর এই কয়েকদিন ধরে তো মনে হচ্ছে মাথার মধ্যে কেউ আগুন জ্বালিয়ে দিয়েছে যেন!
রেগে গেলে আমি চিরকালই গরম আলুর পরোটা হয়ে যাই, গুম হয়ে থাকি, সহজে কাউকে সাড়া দিই না, কেউ বেশি কচলাতে এলে এমন ঝাড় দিই যে সে পালাবার আর পথ পায় না।
সবাই তাই সেনগুপ্ত বাড়ির ছোটবউকে বেশ সমীহ করে চলে, সে আত্মীয়স্বজনই হোক কিংবা পাড়া প্রতিবেশী। হোক উত্তর কলকাতার বনেদি বাড়ি, বিয়ে হয়ে আসার পর তো প্রথম রাতে এমন বেড়াল মেরেছিলাম, সবাই সিধে হয়ে গিয়েছিল।
সমীর অবশ্য আজ দোকানে যাওয়ার আগে আমায় একটু ঠান্ডা করতে এসেছিল ভয়ে ভয়ে, ”আহা! সামনে পুজো, আকাশে বাতাসে খুশির আমেজ, এত চটছ কেন? বাচ্চা মেয়ে, একটু সময় দিতে হবে না?”
আমি এক দাবড়ানি দিয়ে বুড়োটাকে বিদেয় করেছি। মাথাগরমের সময় জ্ঞান আমার চিরকালের অসহ্য, সেটা ও এই তিরিশ বছরেও যখন ওর মাথায় ঢোকেনি, তখন এখন ওই চুল প্রায় বিলুপ্ত হয়ে যাওয়া টাকে হাতুড়ি দিয়ে ঠুকে ঠুকে বোঝানো উচিত।
আমার ছেলে সমন্বয় তো সকালেই অফিস বেরিয়ে গেছে। সেও যাওয়ার আগে মা-কে গুম হয়ে থাকতে দেখে বলে গেছে, ”মা, মাথাটাকে একটু ঠাণ্ডা করো!”
আমি নিরস মুখে আমার ঘরে বসেছিলাম আর নিজের ভাগ্যকে দুষছিলাম। উফ! মানুষের এত ফাটা কপালও হয়? কি মরতে যে সাততাড়াতাড়ি ভিআরএস নিতে গেলাম! তবু অফিস গিয়ে একটু একঘেয়েমিটা কাটত।
ওই যে কথায় বলে না, মানুষ ভাবে এক, আর হয় আর এক! এও তাই! ভেবেছিলাম, ছেলেটা দাঁড়িয়ে গেছে, বিয়ে দিয়ে দিই, ব্যস তারপর আনন্দ শুরু। কিন্তু হা হতোস্মি!
আর কত সময় দেব? বিয়ের এক মাস হয়ে গেল গত সোমবার। পুজোর সময় কত প্রোগ্রাম করা ছিল আমাতে ওতে, সব বাতিল।
একটা মাত্র ছেলের বউ, কত কি শখ ছিল মনে, আর শেষে কিনা এইরকম…?
আমার ভাবনা শেষ হলনা, মহারানি ঢুকলেন আমার ঘরে, ”মা, চা খাবে?”
আমি এমনভাবে তাকালাম, সত্যযুগ হলে শিওর মধুছন্দা ভস্ম হয়ে যেত। যা ভেবেছি ঠিক তাই, মধুছন্দা লাল আর হলুদ মেশানো একটা শাড়ি পরে আঁচলটাকে অন্যপাশ দিয়ে জড়িয়ে রেখে ঢুকেছে।
আহা, কি দারুণ কম্বিনেশন! শাশুড়ি পরে রয়েছে হলুদের উপর ফুল ফুল ছাপ সুতির ট্রাউজার আর কুর্তি আর বৌমা শাড়ি! আধুনিক শাড়ি হলে তাও ঠিক আছে, এটা একদম জড়ভরত মার্কা শাড়ি।
আগে অনেক বুঝিয়েছি, এবার আমি আর ধৈর্য রাখতে পারলাম না। চুড়ান্ত রেগে গেলে আমি ঠান্ডা পাথরের মতো হয়ে যাই। সেইরকমই হিমশীতল গলায় বললাম, ”চা বানানোর জন্য তো শেফালি রয়েছে, তোর কাজকর্ম কিছু নেই? শপিং টপিং কিচ্ছু করবি না?”
মধুছন্দা উত্তর দিল না, মুখ নীচু করে একটা পা দিয়ে অন্য পায়ের নখ খুঁটতে লাগল।
অনেকক্ষণ বাদে মুখ খুলল, ”একগাদা শাড়ি তো পেয়েছি বিয়েতে, আর কি কিনব।”
”শাড়ি ছাড়া পুজোয় আর কিছু কেনার নেই বুঝি?” আমি বললাম, ”আর তুই আবার দিনের বেলা এরকম জবরজং শাড়ি পরে বসে আছিস?”
মধুছন্দা এবার কুঁকড়ে গেল, একটু আমতা আমতা করে বলল, ”ইয়ে মানে, বাবাকে তো জানোই, কখন দুম করে এসে পড়বে, তখন আমাকে যা-তা বলবে। নাহলে আমার কি ইচ্ছে করে বলো এই গরমে এইরকম ধড়াচুড়ো পরে থাকতে?”
”তা বলুক না, শুনে নিবি!” আমি বাবু হয়ে খাটের উপর নড়েচড়ে বসে ভালো করে বোঝাতে উদ্যত হলাম, ”শোন, এইখানটায় এসে বোস। আরে হাতিঘোড়া গেল তল, মশা গেল কত জল! আমি যখন এইবাড়িতে বউ হয়ে এসেছিলাম, তখন তো দিদিশাশুড়ি, খুড়শাশুড়ি, পিসিশাশুড়ি সব মিলিয়ে একেবারে রমরমা ব্যাপার। বাড়ির বাকি দুটো বউ সারাক্ষণ পায়ে আলতা পরে কাজের মেয়েদের সাথে হাহাহিহি করছে, দুপুর হলেই সবাই পান নিয়ে বসে পড়ছে পরনিন্দা পরচর্চায়। কোনো ক্রিয়েটিভিটি নেই, কালচার নেই। তার ওপর কতরকম রেস্ট্রিকশন! চারদিকে ভাসুর, দেওর, শ্বশুরেরা ঘুরে বেড়াচ্ছেন, তারপর ব্যবসার জন্য দোকান থেকে কর্মচারীরা আসছে যাচ্ছে, সারাক্ষণ নাকি মাথায় ঘোমটা দিয়ে থাকতে হবে।”
মধুছন্দা ফুট কাটল, ”তুমি থাকতে? আমার তো বিশ্বাসই হয়না মা!”
আমি মুখব্যাদান করে বললাম, ”তুই ভাবলি কি করে? শোন না, বাড়ির বউয়ের জোরে জোরে হাসা যাবে না, হাঁটা যাবে না, ঢেঁকুর তোলা যাবে না, এরকম হাজার একটা অদ্ভুত সব রেস্ট্রিকশান। মানে, শারীরবৃত্তীয় যেকোনো স্বাভাবিক প্রক্রিয়াই নাকি অত্যন্ত গোপনীয় আর এই গোপনীয়তা শুধু মেয়েদের ক্ষেত্রেই প্রযোজ্য। তার ওপর চাকরিওলা বউ নিয়েও সবার মারাত্মক সমস্যা! প্রথমে তো কেউ বিশ্বাসই করছিল না যে সমীর চাকরিওলা বউ বিয়ে করেছে। দিদিশাশুড়ি তো ফুলশয্যার পরের দিনই ঘরভর্তি লোকের সামনে বললেন, ”ওসব যা করেছ বিয়ের আগে, ঠিক আছে। এখন কি আর চলে নাকি? আমাদের ব্যবসাবাড়ি, ছেলেদের খেতে আসার ঠিক নেই, তিনটে বউকে দিনরাত দৌড়ে বেড়াতে হবে, বুঝলে ছোটবউ। আর সেনগুপ্ত বাড়ির বউ চাকরি করবে কিগো, এবাড়ির বউদের কখনো রোজগার করার দরকার পড়ে না, বুঝলে! তার চেয়ে বড় জায়েরা দিদির মতো, তোমার শাশুড়িও ভারি লক্ষ্মী মেয়ে, তাদের থেকে সংসারের ঘাঁতঘোত সব বুঝে নাও দিকি, আর এই বুড়িগুলোকে একটু ভালোমন্দ রেঁধে খাওয়াও। তারপর নাতি-নাতনির মুখ দেখে আমরা সগ্যে যাই, কি বলিস মেজবউ? বলে উনি অন্য একজন মহিলার দিকে তাকালেন।”
মধুছন্দা আগ্রহ নিয়ে শুনছিল, আমি থামতেই বলল, ”তারপর?”
আমি বললাম, ”তখন ঘরে বাড়ির লোক ছাড়াও বিয়েতে আসা আত্মীয়স্বজন মিলে প্রায় পঞ্চাশ-ষাট জন লোক। সবাই দিদিশাশুড়ির কথায় হেসে সায় দিচ্ছিল যেন বিশাল মজার কোনো কথা শুনেছে। আমি মাঝখানটায় বসেছিলাম। তখনকার দিনে নতুন বউ শ্বশুরবাড়িতে এলে জড়সড় হয়ে মাটির দিকে তাকিয়ে থাকবে, ভয়ে ভয়ে কথা বলবে, পাঁচটা কথা জিগ্যেস করলে একটার উত্তর দেবে, তাও এত আস্তে যে শোনাই যাবে না, সেরকম দেখতেই মানুষ অভ্যস্ত ছিল। সেখানে আমি বউভাতের দিন থেকে সবার চোখের দিকে সরাসরি তাকিয়েছি, হেসেছি, কুশল জিজ্ঞাসা করেছি, লোকজন অলরেডি আমাকে বাঁকা চোখে দেখতে শুরু করেছিল।”
শুনতে শুনতে মধুছন্দার মুখে কখন হাসি দেখা দেখা দিয়েছে, আমার পাশে এসে বসে পড়েছে, আমি খেয়াল করিনি।
আমি বলে চললাম, ”দিদিশাশুড়ির হাবভাব আমি দু-দিন ধরে দেখছিলাম। সবার উপর মতামত চাপিয়ে দিয়ে নিজেকে হামবড়া দেখানোর একটা ব্যাপার রয়েছে ওনার মধ্যে। এইবার আমি ভাবলাম, আর নয়। সবাই রয়েছে, বিড়ালটা এখনি মারতে হবে। আমি মিষ্টি হেসে বললাম, ঠাকুমা, চাকরিটা কি তুমি আমায় দিয়েছিলে? মানে ইন্টারভিউ বোর্ডে তুমি ছিলে বুঝি? কই, তোমায় দেখতে পাইনি তো?”
দিদিশাশুড়ি নিদান দিয়ে পান মুখে চিবোচ্ছিলেন, আমার কথায় কেমন হাঁ হয়ে গেলেন।
আমি ছাড়লাম না, ”ওহ বুঝেছি, তাহলে নিশ্চয়ই সার্ভিস কমিশনের প্যানেলে ছিলে না?”
দিদিশাশুড়ি এইবার থতমত খেয়ে গেলেন, ”অ্যাঁ! মানে?”
আমি থামলাম না মোটেই, একইরকম মিষ্টি সুরে বলে চললাম, ”সারা দেশে মাত্র সাতজন কেমিস্ট চেয়ে সেন্ট্রাল গভর্নমেন্ট অ্যাডভার্টাইজ করেছিল, কলকাতার ল্যাবে পোস্ট ছিল মাত্র দুটো। অরগ্যানিক কেমিস্ট্রির উপর টাফ রিটেন টেস্ট, সাড়ে পাঁচঘণ্টার ল্যাব এক্সাম, তারপর সাতজনের প্যানেলে ইন্টারভিউ দিয়ে এই চাকরিটা পেয়েছি ঠাকুমা। নিজের যোগ্যতায়। আমি তাই তোমার কথা শুনে কনফিউজড হয়ে গিয়েছিলাম যে চাকরিটা কি তুমি আমায় দিয়েছ নাকি যে ছাড়তে বলছ?”
মধুছন্দা চোখ বড়বড় করে বলল, ”তুমি সবার সামনে ওইরকম বললে? তারপর?”
”তারপর আবার কি? আমি মুখে ওইরকম বলছি, আর ঠেঁটে এয়ারহোস্টেসমার্কা হাসি ঝুকিয়ে রেখেছি, সেসব দেখেটেখে দিদিশাশুড়িও কনফিউজড হয়ে পড়লেন। কি বলবেন বুঝতে পারছিলেন না, তখন আমি আবার বললাম, ”আর সমীর আর আমি বিয়ে তো করেইছি সব জেনেবুঝেই যে ও ব্যবসা করবে, আমি আমার চাকরি। আর আমার শ্বশুর ভাসুর কোটিপতিও যদি হয়, তাতে আমার কি? প্রত্যেক মানুষেরই নিজের পায়ে দাঁড়ানো উচিত ঠাকুমা, তাই না! তুমি চিন্তা কোরো না, ছুটির দিনে আমি টুকটাক রান্না ইচ্ছে হলে নিশ্চয়ই করব, আর তুমি সেই খেয়ে আরামে স্বর্গেও যাবে।”
মধুছন্দা মুখটাকে ছানাবড়ার মতো করে থেকে তারপর হাসিতে ফেটে পড়ল, ”তুমি তখনকার দিনে বিয়ের পরের দিনই এইরকম বলেছিলে? তাও আবার স্বামীর নাম ধরে ডেকে?”
”শুধু যে বলেইছিলাম তা নয়, সবকটা করেও দেখিয়েছি। নিজের সম্পূর্ণ খুশিমতো জীবন কাটিয়েছি, চাকরি, শখের আঁকা, গান কিচ্ছু বাদ দিইনি। যা খুশি তাই পরেছি, ঘুরেছি, আবার সকলের সঙ্গে ভালো ব্যবহারও করেছি, সবার বিপদে-আপদে পাশে থেকেছি। প্রথমে ওই দিদিশাশুড়িরা আমার উপর রেগে থাকলেও আস্তে আস্তে আমিই কিন্তু সবার কাছের হয়ে উঠেছিলাম। সাজতাম গুজতাম, হইহই করতাম, মাইনে পেয়েই ওদের সবার জন্য প্রত্যেক মাসে জিনিস কিনে আনতাম, সবাই খুব খুশি হয়ে উঠত, ওনাদের জন্য মনে করে আর কে কিই বা কোনদিন কিনে এনেছে বল! দিদিশাশুড়ির জন্য ভালো থান, নিউ মার্কেট থেকে চুলের তেল যখন নিয়ে আসতাম, আনন্দে ওনার মুখ জ্বলজ্বল করত।”
মধুছন্দা হাসিমুখে তাকিয়েছিল।
”শেষের দিকে তো বাড়িতে কেউ এলেই উনি আমাকে ডেকে দ্যাখাতেন, ”এই দ্যাখ আমার ছোট নাতবউ, বিশাল বড় চাকরি করে জানিস, আমাদেরও কত ভালোবাসে।” বলতে বলতে দু-চোখের পাতা গর্বে চিকচিক করে উঠতে আমি নিজে দেখেছি। তারপর উনি মারা যাওয়ার সময় আমি যখন অফিস কামাই করে দিনরাত ওনার পাশে থাকতাম, একদিন তো আমার কাছে কেঁদেই ফেলেছিলেন, স্বীকার করেছিলেন যে সারাক্ষণ সবার বাধ্য হয়ে থাকা মানেই ভালো নয়, নিজের ইচ্ছে দমিয়ে রেখে মুখ বুজে মেনে নেওয়াটায় কোনো কৃতিত্ব নেই। নিজের কোয়ালিটিটাকে ফ্লারিশ করা, মানুষকে ভালোবাসতে পারাটাই হল আসল কথা। আসলে কি বল তো,” আমি বললাম, ”এরা যে কেউ খারাপ ছিল তা কিন্তু নয়, ছোট থেকে শাসনে থেকে থেকে এটাকেই এরা স্বাভাবিক ধরে নিয়েছিল। মেয়েদেরও যে কোনো স্বাধীন ইচ্ছে থাকতে পারে, তাদের যে নিজেদের কিছু করার থাকতে পারে, সেটা এরা ভাবার সাহসটাই পায়নি। আর স্রোতের প্রতিকূলে যাওয়ার সাহস তো সবার থাকে না। তাই একজন কেউ উল্টোদিকে হাঁটতে গেলেই এরা রাশ টেনে ধরতে চায়।”
মধুছন্দা এখনো চোখ বড় বড় করে আছে, ”মাই গড, আমি তো ভাবতেই পারছি না মা!”
আমি এবার তুড়ি মেরে উড়িয়ে দিলাম, ”তুই যে ভাবতে পারবি না সেটা আমি তোকে এই একমাস দেখেই বুঝেছি। তোর দ্বারা কিস্যু হবে না। কোনো স্পার্কই নেই তোর মধ্যে।”
মধুছন্দা কাঁচুমাচু মুখ করে বলল, ”আরে তুমি বুঝতে পারছ না, বাবার উপর যদি এই থেরাপি অ্যাপ্লাই করতে যাই, তাহলে হয়তো মারধোর খেয়ে যাবো তোমার সামনেই।”
”অ্যাঁ?” আমি চমকে উঠলাম, ”মারবে?”
”তা নয়তো কি বলছি তোমাকে! বিয়ে হয়ে যখন চলে আসছি, তখনো আমাকে পইপই করে বলে দিয়েছে, শ্বশুরবাড়িতে সবসময় শাড়ি পরে থাকবি, একা কোথাও বেরোবি না।”
”কি মুশকিল!” আমি এবার বিরক্ত হয়ে উঠলাম, ”উনি এরকম মান্ধাতা আমলের মানুষ বলে তো আর আমরা নই। এ যে দেখছি উল্টোপুরাণ! আমি চাকরিটা ছাড়লামই তোর সঙ্গে খাবো-দাবো ফুর্তি করব লাইফটাকে এনজয় করব বলে!”
মধুছন্দা এবার কাঁদো কাঁদো মুখে বলল, ”কি করব বলো। বাবা এইরকমই। ওই যে অষ্টমঙ্গলায় তুমি অতও সুন্দর ব্লাউজটা জোর করে পরিয়ে পাঠালে, আমি জানতাম, গিয়েই ঝামেলা করবে। ঠিক তাই। বলল, এইরকম ব্লাউজ পরে আর কোনোদিন যেন না দেখি।”
আমি চুপ করে গেলাম। মধুছন্দা খুব ভুল কিছু বলেনি। ওর বাবা জয়ন্তদা সত্যিই একটু পুরনোপন্থী। ওরা আমাদের পারিবারিক বন্ধু বলা চলে। দুই বাড়িরই বৌবাজারে বড় সোনার দোকান, সেই সূত্রে কয়েক প্রজন্মের পরিচয় দুই পরিবারে। ছোট থেকে আমার ছেলে আর মধুছন্দাও বন্ধু ছিল, আমরা মনে মনে চেয়েওছিলাম যে দুটিতে বিয়ে হলে বেশ হয়, তাই ওরা নিজেরাই যখন ঠিক করল বিয়ে করবে, আমরা খুশিই হয়েছিলাম।
জয়ন্তদা আর ওনার স্ত্রী সুলতার সঙ্গে উৎসব অনুষ্ঠানে দেখা হলেও খুব একটা ঘনিষ্ঠতা আমার সঙ্গে হয়নি, কিছুটা আমার চাকরিসূত্রে ব্যস্ততার কারণে, আর কিছুটা আমার নিজের জন্য। টিপিকাল মেয়েলি গল্পগাছা করতে আমার কোনোদিনই তেমন ভালো লাগে না। তাই সুলতা যখন এবাড়িতে আসত, তখন আমার বড় দুই জা বা বাকিদের সঙ্গে গল্পই করত বেশি, আমি ছুটির দিন বাড়ি থাকলেও বই, গান বা আঁকাজোকা নিয়েই থাকতাম। আগেই বলেছি, প্রথম প্রথম লোকজন একটু বাঁকা চোখে দেখলেও মোটের উপর এবাড়ির সবাই ভালোই ছিল, আমাকে আমার মতো তারা থাকতে দিত।
কিন্তু এখন বুঝছি, ত্রিশ বছর আগে আমি যে বিপ্লব এই বাড়িতে এনেছিলাম, তার ছিটেফোটাও এখনো উত্তর কলকাতার সাবেক সুবর্ণবণিক বাড়ি জয়ন্ত দত্তের পরিবারে প্রবেশ করতে পারেনি। মধুছন্দা ভালো ছাত্রী ছিল, পড়েছে আগাগোড়া গার্লস স্কুলে, কলেজও গার্লস, লেডি ব্র্যাবোর্ন, কিন্তু চাকরির চেষ্টা বা চিন্তা কোনোটাই করা যাবে না, এমনই কড়া আদেশ ছিল ওর ওপর। কলেজ অবধি করেছে চওড়া করে ওড়না নিয়ে সালোয়ার কামিজে। কি আশ্চর্য মানুষজন, আজকের যুগেও এরা আছে?
আমার মনে মনে প্রচণ্ড রাগ হতে লাগল। ওদের বিয়েটা হওয়ার আগে আমি এমনিই শান্তিনিকেতন ঘুরে এসে একটা খুব সুন্দর সালোয়ার কামিজ উপহার দিয়েছিলাম সুলতাদিকে, সেটা হাতে নিয়ে সুলতাদির অভিব্যক্তি দেখে আমার চাপ লেগেছিল বেশি। অথচ পরে আমাকে মধুছন্দা বলেছিল, সুলতাদির খুব ইচ্ছে এগুলো পরার, কিন্তু জয়ন্তদার ভয়ে পরার কথা মাথাতেও আনতে পারে না।
মধুছন্দা শান্ত নরম সরম মেয়ে, গুরুজনকে অমান্য করে না বলে ও ওর মৌলিক অধিকারগুলো অবধি পাবে না?
মনে হচ্ছিল আমি যেন সেই বিয়ের পরের দিনটায় ফিরে গেছি।
আমি একটা নিশ্বাস ফেলে উঠে দাঁড়ালাম, ”রেডি হ। বেরবো।”
মধুছন্দা অবাক, ”কোথায়?”
আমি বললাম, ”নেট এক্সামের কি ভালো একটা কোচিং আছে বলছিলি যেন কোথায়?”
কলেজে পড়ানোর যে খুব শখ মধুছন্দার ছিল, সেটা আমার ছেলে সমন্বয় বিয়ের আগেই আমাকে গল্প করেছিল। আর তাই পিএইচ ডি করতে গেলে নেট তো দিতেই হবে।
মধুছন্দা বলল, ”কোন সাবজেক্টে? আমার সাবজেক্টে … মানে কেমিস্ট্রিতে? পার্কসার্কাসে, কিন্তু কেন? মা তুমি বুঝতে পারছ না, বাবা বিশাল চেঁচামেচি করবে। বলবে শ্বশুরবাড়িতে এইসব করে আমার মুখ ডোবাবি তুই।”
আমি কথা বাড়ালাম না, আলমারি থেকে একটা নতুন কেনা পালাজো কুর্তির সেট বের করতে করতে নির্লিপ্তভাবে বললাম, ”ঘরে গিয়ে রেডি হয়ে নে। আর ঠিকঠাক জামা পরবি। আমি এই ব্ল্যু ইয়লো পরছি, তুইও এই রঙের কিছু থাকলে পর, ম্যাচিং হবে।”
ঘণ্টাদুয়েক পরে পার্কসার্কাসের ওই ইন্সটিটিউটে মধুছন্দার অ্যাডমিশন করিয়ে একটা পার্লারে গিয়ে বেশ ফ্যাশনেবল চুল কেটে পাশের একটা রেস্ট্যুরেন্টে দুজনে মিলে পেট ভরে বিরিয়ানি সাঁটিয়ে যখন গাড়িতে উঠলাম, মধুছন্দার চোখদুটো খুশিতে ঝলমল করছিল, বেচারি বোধ হয় এই প্রথম জিন্স টপ পরতে পেরেছে। এই সেটটা আমিই কিনে দিয়েছিলাম ওকে, আজ প্রথম পরল।
নাহ মেয়েটা ভালোই!
আমার অনেকদিনের স্বপ্নটা পূর্ণ হওয়ায় আনন্দে মেজাজটা ফুরফুর করছিল। সমীর দুবার ফোন করল, পরে করছি বলে কেটে দিলাম।
রাস্তায় প্যান্ডেল বাঁধা দেখতে দেখতে ভাবলাম, নাহ, আমার পুজোর প্ল্যান মনে হচ্ছে ভণ্ডুল হবে না।
মধুছন্দা আইসক্রিমটা শেষ করে বলল, ”মা, উইকে তো তিনদিন আসতে হবে, ওই দিনগুলো বাবা এসে পড়লে ম্যানেজ করতে পারবে তো? এখন নয়। পুজোর পর থেকে অবশ্য ক্লাস শুরু হবে বলল।”
আমাদের বাড়িটা একদম বৌবাজারের পেছনে, কাজেই মধুছন্দার বাবা দোকান থেকে মাঝেমধ্যেই চলে আসেন আমাদের বাড়ি, সেইজন্য মধুছন্দার ভয়টা আরো যাচ্ছে না।
আমি ভ্রূ কুঁচকে তাকালাম, ”কেন? তুই চুরি করতে যাচ্ছিস?”
”সেটা নয়, তুমি তো জানোই। একেই এত ছোট করে চুল কাটলাম, কি করে সামাল দেব ভাবছি। আমার মা অবধি বাবার বিরুদ্ধে কিচ্ছু কোনোদিনও বলতে…!”
আমি মধুছন্দাকে কথা শেষ করতে দিলাম না, আমাদের বাড়ির ড্রাইভার শ্যামলকে বললাম, ”শ্যামল, আহিরিটোলা চলো সোজা।”
মধুছন্দা চমকে উঠল, ”মা, আ-আহিরিটোলা কেন? ওদিকে তোমার কোনো বন্ধু আছে বুঝি? আজ তো সোমবার, জানো তো বাড়িতে পুজো থাকে বলে দোকান দুপুরেই বন্ধ করে বাবা বাড়ি চলে যায়, যদি রাস্তায় দেখতে পেয়ে যায়?”
আমার মনে হল মধুছন্দার মাথায় জোরে দুটো চাঁটি দিই, উফ, এত ভীতুও কোনো মেয়ে হয়! আমি বললাম, ”রাস্তায় দেখতে পাবে কেন? আমরা যাচ্ছি, জয়ন্তদা আর সুলতাদি বাড়িতেই ওয়েট করছেন, এই তো মেসেজ করে দিলাম।”
মধুছন্দা এবার প্রায় কাটা ছাগলের মতো ককিয়ে উঠল, ”এইভাবে? মা, প্লিজ তুমি আগে বাড়ি চল, বাবা আমায় এই ড্রেসে দেখলে পুঁতে ফেলবে, জাস্ট পুঁতে ফেলবে। তোমার ছেলে বিয়ের পরে পরেই বিপত্নীক হয়ে যাবে মা, তুমি প্লিজ বাড়ি চলো।”
মধুছন্দার এই অতিরিক্ত ভয় পাওয়াটায় আমার অসহ্য লাগছিল,তবু ওঁর কথার ধরন শুনে হেসে ফেললাম, ”চিন্তা নেই, পুঁতে ফেললে আমি গিয়ে আবার খুঁড়ে তুলে নিয়ে আসব তোকে। আচ্ছা, দুনিয়ায় কোন ভীতু মেয়ে লক্ষ্মী মেয়ে উপাধি পাওয়া ছাড়া কিছু করতে পেরেছে বল তো? এত ভীতু কেন তুই? পড়াশুনো শিখেছিস, যুক্তি দিয়ে কথা বলে ঘোল খাওয়াতে পারিস না? এই সব পুরনো ধ্যানধারণা আঁকড়ে চলা মানুষগুলো খালি ট্র্যাডিশনের অজুহাত দেয়, যুক্তি দিলেই দেখবি এরা নয় গুম হয়ে যাবে, নাহয় পিছু হটবে।”
মধুছন্দা তবু ভয় পাওয়া তিতিরপাখির মতো জানলার বাইরে চেয়ে থাকে, এক্ষুণি ম্যানিকিওর করে আসা নখগুলোকে খেয়ে খেয়ে টেনশন কাটাতে থাকে।
ওদের বাড়ি যখন ঢুকলাম তখন প্রায় বিকেল চারটে। আমাদের মতো অতটা পুরনো বাড়ি কিন্তু মধুছন্দাদের নয়, সোজা আয়তাকার তিনতলা বড় বাড়ি, সামনে গাড়ি বারান্দা, আর বেশ বড় বাগান। সব মিলিয়ে মডার্ন একটা বাংলো, অথচ মানুষজন কতটা পুরনো, ভাবলাম আমি।
ভেতরে ঢুকে প্রথমে আমাকে, তারপর মধুছন্দাকে আপাদমস্তক দেখে ওঁদের পুরনো চাকর মধু প্রথমে হাঁ হয়ে গেল, তারপর বসতে বলেই ছুটল ভেতরে।
আমি মধুছন্দার দিকে তাকিয়ে দেখলাম মেয়েটা কুলকুল করে ঘামছে। ঘামুক, ভয়টা ওর আজ কাটাতেই হবে, নাহলে আরো হাজার হাজার মেয়ের মতো ওর স্বপ্নটাও কবরে চলে যাবে।
মধুছন্দার বাবা-মা একসাথে ঘরে ঢুকলেন। জয়ন্তবাবু একঝলক তাকিয়ে কেমন গম্ভীর হয়ে গেলেন। আর মাথায় ঘোমটা দিয়ে শাড়ি পরা সুলতাদি আমার পালাজো দেখে যতটা চমকে উঠলেন, তার চেয়েও বেশি মনে হয় সিঁটিয়ে গেলেন মধুছন্দার জিন্স টপ দেখে।
প্রাথমিক কুশল বিনিময়ের পর আমিই প্রথম কথা শুরু করলাম, ”জয়ন্তদা, সুলতাদি, একটা দরকারি কথা বলতে এলাম। মধুছন্দা নেট-এর কোচিং-এ ভর্তি হল আজ।”
জয়ন্তবাবু ভ্রূ কুঁচকে মধুছন্দার দিকে একবার তাকিয়েই বললেন, ”বলুন বেয়ান! কি হয়েছে? নেটের কোচিং আবার কেন?”
এই এনাদের আরেক অদ্ভুত সম্বোধন, বিয়ের আগে কি সুন্দর আমাকে অমুকদি বলতেন, এখন বিয়ের পরেই আমাকে আর সমীরকে বেয়াই বেয়ান ডাকতে শুরু করেছেন। সহজ সম্পর্কগুলোকে এরা কেন যে জটিল করেন, আমার কিছুতেই মাথায় ঢোকে না।
আমি মিষ্টি করে সেই আমার নিজের বিয়ের পরের দিনের হাসিটা হাসলাম, ”বলছি। আগে একটা কথা বলুন আপনার ছেলে টুকুন বড় হচ্ছে, ও বিয়ে করলে ওর বউ চাকরি করতে পারবে না?”
জয়ন্তবাবু গুম হয়ে গেলেন, ”দত্তবাড়ির বউরা চাকরি করতে যায় না বেয়ান! এটা তো আপনিও ভালোই জানেন।”
আমি সম্মতির ভঙ্গীতে মাথা নাড়লাম, ”হুম জানি। আচ্ছা, ধরুন একটা মেয়ে, তার মারাত্মক মাথা, আইনস্টাইনের লেভেলের আইকিউ তার, কিংবা সাইনা নেহওয়ালের মতো খেলার ট্যালেন্ট, বা ধরুন লতা মঙ্গেশকরের মতো গানের গলা, শুধুমাত্র দত্তবাড়ির বউরা বাইরে যায় না বলে আপনি সেই মেয়েটার ভেতরের প্রতিভাটাকে নষ্ট করে দেবেন?”
জয়ন্তবাবু কি বলতে যাচ্ছিলেন, আমি থামিয়ে দিয়ে বললাম, ”বহু আগে যখন আমাদের সমাজ ম্যাট্রিয়ার্ক ছিল, সেটা আজও কন্টিনিউ হলে আপনার উপর যদি এমন নিয়ম চাপিয়ে দেওয়া হত, কেমন লাগত আপনার? আজকালকার দিনে এগুলো কোনো ব্যাপার? একটা মেয়ে, পড়াশুনো শিখেছে, দুনিয়াটাকে সে দুচোখ ভরে দেখবে, নিজের পায়ে দাঁড়াবে, তার ইচ্ছে অনিচ্ছে গুলোকে মেটাবে, সেটাকেই তো স্বাধীনতা বলে। বনেদি বাড়ির মেয়ে হওয়ার অপরাধে সে যদি এইটুকু না পায়, তবে আইসিস-এর জঙ্গিদের সাথে আপনার কি পার্থক্য রইল?”
জয়ন্তবাবু থতমত খেয়ে আমার দিকে তাকালেন।
আমি মোটেই দমলাম না, ”সব কিছুর একটা কারণ আছে, আগেকার দিনে মেয়েরা বাড়িতে থাকত, শাড়ি, ঘোমটা এইগুলো তবু পরে থাকা যেত, এখনকার দিনে ক-টা মেয়ে বাড়িতে বসে থাকে বলুন তো? আর থাকবেই বা কেন? সেখানে রোজ বেরোতে গেলে কমফরটেবল ড্রেস দরকার, যাতে তারা স্বচ্ছন্দে চলাফেরা করতে পারে, তাই না? আর আমার তো মনে হয় একজন শিক্ষিত মেয়ের এইটুকু বোধ যথেষ্ট আছে, কোনটা শালীন, কোনটা অশালীন, কোথায় কি পরা উচিত। আমি নিজেও তাই পরি, আর মধুকেও তাই পরতে বলেছি এবার থেকে।”
সেদিন মধুছন্দাকে নিয়ে একটু পরেই ওদের বাড়ি থেকে বেরিয়ে এসেছিলাম। মধুছন্দা কেমন চুপ করে বসেছিল গাড়িতে, চোখটা ছলছল করছিল। আমি নরমভাবে ওর হাতের উপর হাত রেখেছিলাম, ”আমি কিন্তু জয়ন্তদাকে কোনো অপমান করিনি মধু। এই কথাগুলো না বললে শুধু তুই নয়, টুকুনের বউ হয়ে যে আসবে, তার কাজটা আরও শক্ত হয়ে উঠবে। কারুর চিন্তাধারা চেঞ্জ করতে গেলে তাকে বোঝাতেই হবে, এটা তো মানবি? আর চুপ করে থেকে কি পাবি জীবনে? যখন বুড়োবয়সে অথর্ব হয়ে বসে থাকবি, সারাজীবনের পাওয়া না পাওয়ার হিসেব কষবি, তখন আফসোস হবে না যে একটু চেষ্টা করলে আমি একটা কলেজে পড়াতে পারতাম, কত রেসপেক্ট পেতাম, শুধু নিজের সামান্য ভয়ের জন্য কিছু করলাম না।”
মধুছন্দা জলভরা চোখে আমার দিকে তাকাল, ”বাবা কি আর আমাদের বাড়ি আসবে না মা!”
”নিশ্চয়ই আসবেন, কেন আসবেন না, একি কথা!” আমি ওর পিঠে হাত বুলিয়ে দিতে দিতে বললাম।
কিন্তু না, মধুছন্দার বাবা আর এলেন না। আগে যেখানে সপ্তাহে তিনদিন করে দোকানে একটু ফুরসত পেলেই হেড কর্মচারীর হাতে ক্যাশের ভার দিয়ে ছুটে চলে আসতেন, তেমন আর এলেন না।
পুজো এসে গেল। পঞ্চমীর দিন আমরা আমাদের ট্রিপের ফাইনাল প্ল্যান করছিলাম। একাদশী থেকেই সমন্বয়ের অফিস আর সমীরের দোকান খুলে যাচ্ছে বলে আমি আর মধু দুজনে মিলে তিনদিনের জন্য মুর্শিদাবাদ ঘুরে আসব ঠিক করেছি। ভিআরএস-এর সময় একগাদা টাকা পেয়েছি, সেগুলোকে নিয়ে এখন যদি একটু আনন্দ না করি, আর কবে করব?
মধুর আড়ষ্টতা একদিনে পুরোপুরি কেটে গেছে, মেয়েটা ভেতরে ভেতরে যে এতটা উচ্ছল আমি বুঝতেই পারিনি। কলেজ স্ট্রিট থেকে গিয়ে নেটের বইপত্র কিনে এনেছে, পড়াশুনোও শুরু করেছে যাতে ক্লাস শুরু হলে গিয়ে লিঙ্কটা ধরতে পারে।
আসলে সব মেয়েই বোধ হয় ভেতরে আমার মতো, শুধু বাইরেটা নানা পরিস্থিতির চাপে তাঁদের খোলসের মধ্যে থাকতে হয়, সেই খোলসটা কোনোমতে খুলে নিয়ে পুড়িয়ে দিতে পারলেই কেল্লা ফতে!
আমি খাটের উপর বসে ল্যাপটপে মুর্শিদাবাদের ভালো হোটেল খুঁজছিলাম আর ও দূরের চেয়ারে বসে কি একটা অ্যাপে ওখানকার খাবারদাবার নিয়ে ফিডব্যাক পড়ে পড়ে আমায় শোনাচ্ছিল।
এমন সময় জয়ন্তদা আর সুলতাদি ঘরে ঢুকলেন। আমি শশব্যস্ত হয়ে উঠে বসলাম।
মধুছন্দা ওর শর্টস টেনে পা ঢাকার জন্য এমন নীচে নামাতে লাগল, আমার ভয় হল উপর থেকেই না খুলে যায় প্যান্টটা!
আমি বুঝতে পারছিলাম না কি বলব, কিন্তু পেছনে সুলতাদি ঢোকার সঙ্গে সঙ্গে আমার মুখে একটা হাঁফ ছাড়া আনন্দ ফুটে উঠল।
পৌষ মেলার কেনা সালোয়ার কামিজটায় সুলতাদিকে ভারি সুন্দর দেখাচ্ছিল যে!
**********
আমি প্রথম প্রথম অবাক অবিশ্বাসে পর্যবেক্ষণ করতাম, তারপর মিষ্টি হেসে বোঝাতে যেতাম, বলতাম এমন করিস না।
কিন্তু কিছুতেই যখন কিছু হল না, আমার সবকিছু তখন দেখেশুনে গা-পিত্তি জ্বলে যেতে লাগল।
আর এই কয়েকদিন ধরে তো মনে হচ্ছে মাথার মধ্যে কেউ আগুন জ্বালিয়ে দিয়েছে যেন!
রেগে গেলে আমি চিরকালই গরম আলুর পরোটা হয়ে যাই, গুম হয়ে থাকি, সহজে কাউকে সাড়া দিই না, কেউ বেশি কচলাতে এলে এমন ঝাড় দিই যে সে পালাবার আর পথ পায় না।
সবাই তাই সেনগুপ্ত বাড়ির ছোটবউকে বেশ সমীহ করে চলে, সে আত্মীয়স্বজনই হোক কিংবা পাড়া প্রতিবেশী। হোক উত্তর কলকাতার বনেদি বাড়ি, বিয়ে হয়ে আসার পর তো প্রথম রাতে এমন বেড়াল মেরেছিলাম, সবাই সিধে হয়ে গিয়েছিল।
সমীর অবশ্য আজ দোকানে যাওয়ার আগে আমায় একটু ঠান্ডা করতে এসেছিল ভয়ে ভয়ে, ”আহা! সামনে পুজো, আকাশে বাতাসে খুশির আমেজ, এত চটছ কেন? বাচ্চা মেয়ে, একটু সময় দিতে হবে না?”
আমি এক দাবড়ানি দিয়ে বুড়োটাকে বিদেয় করেছি। মাথাগরমের সময় জ্ঞান আমার চিরকালের অসহ্য, সেটা ও এই তিরিশ বছরেও যখন ওর মাথায় ঢোকেনি, তখন এখন ওই চুল প্রায় বিলুপ্ত হয়ে যাওয়া টাকে হাতুড়ি দিয়ে ঠুকে ঠুকে বোঝানো উচিত।
আমার ছেলে সমন্বয় তো সকালেই অফিস বেরিয়ে গেছে। সেও যাওয়ার আগে মা-কে গুম হয়ে থাকতে দেখে বলে গেছে, ”মা, মাথাটাকে একটু ঠাণ্ডা করো!”
আমি নিরস মুখে আমার ঘরে বসেছিলাম আর নিজের ভাগ্যকে দুষছিলাম। উফ! মানুষের এত ফাটা কপালও হয়? কি মরতে যে সাততাড়াতাড়ি ভিআরএস নিতে গেলাম! তবু অফিস গিয়ে একটু একঘেয়েমিটা কাটত।
ওই যে কথায় বলে না, মানুষ ভাবে এক, আর হয় আর এক! এও তাই! ভেবেছিলাম, ছেলেটা দাঁড়িয়ে গেছে, বিয়ে দিয়ে দিই, ব্যস তারপর আনন্দ শুরু। কিন্তু হা হতোস্মি!
আর কত সময় দেব? বিয়ের এক মাস হয়ে গেল গত সোমবার। পুজোর সময় কত প্রোগ্রাম করা ছিল আমাতে ওতে, সব বাতিল।
একটা মাত্র ছেলের বউ, কত কি শখ ছিল মনে, আর শেষে কিনা এইরকম…?
আমার ভাবনা শেষ হলনা, মহারানি ঢুকলেন আমার ঘরে, ”মা, চা খাবে?”
আমি এমনভাবে তাকালাম, সত্যযুগ হলে শিওর মধুছন্দা ভস্ম হয়ে যেত। যা ভেবেছি ঠিক তাই, মধুছন্দা লাল আর হলুদ মেশানো একটা শাড়ি পরে আঁচলটাকে অন্যপাশ দিয়ে জড়িয়ে রেখে ঢুকেছে।
আহা, কি দারুণ কম্বিনেশন! শাশুড়ি পরে রয়েছে হলুদের উপর ফুল ফুল ছাপ সুতির ট্রাউজার আর কুর্তি আর বৌমা শাড়ি! আধুনিক শাড়ি হলে তাও ঠিক আছে, এটা একদম জড়ভরত মার্কা শাড়ি।
আগে অনেক বুঝিয়েছি, এবার আমি আর ধৈর্য রাখতে পারলাম না। চুড়ান্ত রেগে গেলে আমি ঠান্ডা পাথরের মতো হয়ে যাই। সেইরকমই হিমশীতল গলায় বললাম, ”চা বানানোর জন্য তো শেফালি রয়েছে, তোর কাজকর্ম কিছু নেই? শপিং টপিং কিচ্ছু করবি না?”
মধুছন্দা উত্তর দিল না, মুখ নীচু করে একটা পা দিয়ে অন্য পায়ের নখ খুঁটতে লাগল।
অনেকক্ষণ বাদে মুখ খুলল, ”একগাদা শাড়ি তো পেয়েছি বিয়েতে, আর কি কিনব।”
”শাড়ি ছাড়া পুজোয় আর কিছু কেনার নেই বুঝি?” আমি বললাম, ”আর তুই আবার দিনের বেলা এরকম জবরজং শাড়ি পরে বসে আছিস?”
মধুছন্দা এবার কুঁকড়ে গেল, একটু আমতা আমতা করে বলল, ”ইয়ে মানে, বাবাকে তো জানোই, কখন দুম করে এসে পড়বে, তখন আমাকে যা-তা বলবে। নাহলে আমার কি ইচ্ছে করে বলো এই গরমে এইরকম ধড়াচুড়ো পরে থাকতে?”
”তা বলুক না, শুনে নিবি!” আমি বাবু হয়ে খাটের উপর নড়েচড়ে বসে ভালো করে বোঝাতে উদ্যত হলাম, ”শোন, এইখানটায় এসে বোস। আরে হাতিঘোড়া গেল তল, মশা গেল কত জল! আমি যখন এইবাড়িতে বউ হয়ে এসেছিলাম, তখন তো দিদিশাশুড়ি, খুড়শাশুড়ি, পিসিশাশুড়ি সব মিলিয়ে একেবারে রমরমা ব্যাপার। বাড়ির বাকি দুটো বউ সারাক্ষণ পায়ে আলতা পরে কাজের মেয়েদের সাথে হাহাহিহি করছে, দুপুর হলেই সবাই পান নিয়ে বসে পড়ছে পরনিন্দা পরচর্চায়। কোনো ক্রিয়েটিভিটি নেই, কালচার নেই। তার ওপর কতরকম রেস্ট্রিকশন! চারদিকে ভাসুর, দেওর, শ্বশুরেরা ঘুরে বেড়াচ্ছেন, তারপর ব্যবসার জন্য দোকান থেকে কর্মচারীরা আসছে যাচ্ছে, সারাক্ষণ নাকি মাথায় ঘোমটা দিয়ে থাকতে হবে।”
মধুছন্দা ফুট কাটল, ”তুমি থাকতে? আমার তো বিশ্বাসই হয়না মা!”
আমি মুখব্যাদান করে বললাম, ”তুই ভাবলি কি করে? শোন না, বাড়ির বউয়ের জোরে জোরে হাসা যাবে না, হাঁটা যাবে না, ঢেঁকুর তোলা যাবে না, এরকম হাজার একটা অদ্ভুত সব রেস্ট্রিকশান। মানে, শারীরবৃত্তীয় যেকোনো স্বাভাবিক প্রক্রিয়াই নাকি অত্যন্ত গোপনীয় আর এই গোপনীয়তা শুধু মেয়েদের ক্ষেত্রেই প্রযোজ্য। তার ওপর চাকরিওলা বউ নিয়েও সবার মারাত্মক সমস্যা! প্রথমে তো কেউ বিশ্বাসই করছিল না যে সমীর চাকরিওলা বউ বিয়ে করেছে। দিদিশাশুড়ি তো ফুলশয্যার পরের দিনই ঘরভর্তি লোকের সামনে বললেন, ”ওসব যা করেছ বিয়ের আগে, ঠিক আছে। এখন কি আর চলে নাকি? আমাদের ব্যবসাবাড়ি, ছেলেদের খেতে আসার ঠিক নেই, তিনটে বউকে দিনরাত দৌড়ে বেড়াতে হবে, বুঝলে ছোটবউ। আর সেনগুপ্ত বাড়ির বউ চাকরি করবে কিগো, এবাড়ির বউদের কখনো রোজগার করার দরকার পড়ে না, বুঝলে! তার চেয়ে বড় জায়েরা দিদির মতো, তোমার শাশুড়িও ভারি লক্ষ্মী মেয়ে, তাদের থেকে সংসারের ঘাঁতঘোত সব বুঝে নাও দিকি, আর এই বুড়িগুলোকে একটু ভালোমন্দ রেঁধে খাওয়াও। তারপর নাতি-নাতনির মুখ দেখে আমরা সগ্যে যাই, কি বলিস মেজবউ? বলে উনি অন্য একজন মহিলার দিকে তাকালেন।”
মধুছন্দা আগ্রহ নিয়ে শুনছিল, আমি থামতেই বলল, ”তারপর?”
আমি বললাম, ”তখন ঘরে বাড়ির লোক ছাড়াও বিয়েতে আসা আত্মীয়স্বজন মিলে প্রায় পঞ্চাশ-ষাট জন লোক। সবাই দিদিশাশুড়ির কথায় হেসে সায় দিচ্ছিল যেন বিশাল মজার কোনো কথা শুনেছে। আমি মাঝখানটায় বসেছিলাম। তখনকার দিনে নতুন বউ শ্বশুরবাড়িতে এলে জড়সড় হয়ে মাটির দিকে তাকিয়ে থাকবে, ভয়ে ভয়ে কথা বলবে, পাঁচটা কথা জিগ্যেস করলে একটার উত্তর দেবে, তাও এত আস্তে যে শোনাই যাবে না, সেরকম দেখতেই মানুষ অভ্যস্ত ছিল। সেখানে আমি বউভাতের দিন থেকে সবার চোখের দিকে সরাসরি তাকিয়েছি, হেসেছি, কুশল জিজ্ঞাসা করেছি, লোকজন অলরেডি আমাকে বাঁকা চোখে দেখতে শুরু করেছিল।”
শুনতে শুনতে মধুছন্দার মুখে কখন হাসি দেখা দেখা দিয়েছে, আমার পাশে এসে বসে পড়েছে, আমি খেয়াল করিনি।
আমি বলে চললাম, ”দিদিশাশুড়ির হাবভাব আমি দু-দিন ধরে দেখছিলাম। সবার উপর মতামত চাপিয়ে দিয়ে নিজেকে হামবড়া দেখানোর একটা ব্যাপার রয়েছে ওনার মধ্যে। এইবার আমি ভাবলাম, আর নয়। সবাই রয়েছে, বিড়ালটা এখনি মারতে হবে। আমি মিষ্টি হেসে বললাম, ঠাকুমা, চাকরিটা কি তুমি আমায় দিয়েছিলে? মানে ইন্টারভিউ বোর্ডে তুমি ছিলে বুঝি? কই, তোমায় দেখতে পাইনি তো?”
দিদিশাশুড়ি নিদান দিয়ে পান মুখে চিবোচ্ছিলেন, আমার কথায় কেমন হাঁ হয়ে গেলেন।
আমি ছাড়লাম না, ”ওহ বুঝেছি, তাহলে নিশ্চয়ই সার্ভিস কমিশনের প্যানেলে ছিলে না?”
দিদিশাশুড়ি এইবার থতমত খেয়ে গেলেন, ”অ্যাঁ! মানে?”
আমি থামলাম না মোটেই, একইরকম মিষ্টি সুরে বলে চললাম, ”সারা দেশে মাত্র সাতজন কেমিস্ট চেয়ে সেন্ট্রাল গভর্নমেন্ট অ্যাডভার্টাইজ করেছিল, কলকাতার ল্যাবে পোস্ট ছিল মাত্র দুটো। অরগ্যানিক কেমিস্ট্রির উপর টাফ রিটেন টেস্ট, সাড়ে পাঁচঘণ্টার ল্যাব এক্সাম, তারপর সাতজনের প্যানেলে ইন্টারভিউ দিয়ে এই চাকরিটা পেয়েছি ঠাকুমা। নিজের যোগ্যতায়। আমি তাই তোমার কথা শুনে কনফিউজড হয়ে গিয়েছিলাম যে চাকরিটা কি তুমি আমায় দিয়েছ নাকি যে ছাড়তে বলছ?”
মধুছন্দা চোখ বড়বড় করে বলল, ”তুমি সবার সামনে ওইরকম বললে? তারপর?”
”তারপর আবার কি? আমি মুখে ওইরকম বলছি, আর ঠেঁটে এয়ারহোস্টেসমার্কা হাসি ঝুকিয়ে রেখেছি, সেসব দেখেটেখে দিদিশাশুড়িও কনফিউজড হয়ে পড়লেন। কি বলবেন বুঝতে পারছিলেন না, তখন আমি আবার বললাম, ”আর সমীর আর আমি বিয়ে তো করেইছি সব জেনেবুঝেই যে ও ব্যবসা করবে, আমি আমার চাকরি। আর আমার শ্বশুর ভাসুর কোটিপতিও যদি হয়, তাতে আমার কি? প্রত্যেক মানুষেরই নিজের পায়ে দাঁড়ানো উচিত ঠাকুমা, তাই না! তুমি চিন্তা কোরো না, ছুটির দিনে আমি টুকটাক রান্না ইচ্ছে হলে নিশ্চয়ই করব, আর তুমি সেই খেয়ে আরামে স্বর্গেও যাবে।”
মধুছন্দা মুখটাকে ছানাবড়ার মতো করে থেকে তারপর হাসিতে ফেটে পড়ল, ”তুমি তখনকার দিনে বিয়ের পরের দিনই এইরকম বলেছিলে? তাও আবার স্বামীর নাম ধরে ডেকে?”
”শুধু যে বলেইছিলাম তা নয়, সবকটা করেও দেখিয়েছি। নিজের সম্পূর্ণ খুশিমতো জীবন কাটিয়েছি, চাকরি, শখের আঁকা, গান কিচ্ছু বাদ দিইনি। যা খুশি তাই পরেছি, ঘুরেছি, আবার সকলের সঙ্গে ভালো ব্যবহারও করেছি, সবার বিপদে-আপদে পাশে থেকেছি। প্রথমে ওই দিদিশাশুড়িরা আমার উপর রেগে থাকলেও আস্তে আস্তে আমিই কিন্তু সবার কাছের হয়ে উঠেছিলাম। সাজতাম গুজতাম, হইহই করতাম, মাইনে পেয়েই ওদের সবার জন্য প্রত্যেক মাসে জিনিস কিনে আনতাম, সবাই খুব খুশি হয়ে উঠত, ওনাদের জন্য মনে করে আর কে কিই বা কোনদিন কিনে এনেছে বল! দিদিশাশুড়ির জন্য ভালো থান, নিউ মার্কেট থেকে চুলের তেল যখন নিয়ে আসতাম, আনন্দে ওনার মুখ জ্বলজ্বল করত।”
মধুছন্দা হাসিমুখে তাকিয়েছিল।
”শেষের দিকে তো বাড়িতে কেউ এলেই উনি আমাকে ডেকে দ্যাখাতেন, ”এই দ্যাখ আমার ছোট নাতবউ, বিশাল বড় চাকরি করে জানিস, আমাদেরও কত ভালোবাসে।” বলতে বলতে দু-চোখের পাতা গর্বে চিকচিক করে উঠতে আমি নিজে দেখেছি। তারপর উনি মারা যাওয়ার সময় আমি যখন অফিস কামাই করে দিনরাত ওনার পাশে থাকতাম, একদিন তো আমার কাছে কেঁদেই ফেলেছিলেন, স্বীকার করেছিলেন যে সারাক্ষণ সবার বাধ্য হয়ে থাকা মানেই ভালো নয়, নিজের ইচ্ছে দমিয়ে রেখে মুখ বুজে মেনে নেওয়াটায় কোনো কৃতিত্ব নেই। নিজের কোয়ালিটিটাকে ফ্লারিশ করা, মানুষকে ভালোবাসতে পারাটাই হল আসল কথা। আসলে কি বল তো,” আমি বললাম, ”এরা যে কেউ খারাপ ছিল তা কিন্তু নয়, ছোট থেকে শাসনে থেকে থেকে এটাকেই এরা স্বাভাবিক ধরে নিয়েছিল। মেয়েদেরও যে কোনো স্বাধীন ইচ্ছে থাকতে পারে, তাদের যে নিজেদের কিছু করার থাকতে পারে, সেটা এরা ভাবার সাহসটাই পায়নি। আর স্রোতের প্রতিকূলে যাওয়ার সাহস তো সবার থাকে না। তাই একজন কেউ উল্টোদিকে হাঁটতে গেলেই এরা রাশ টেনে ধরতে চায়।”
মধুছন্দা এখনো চোখ বড় বড় করে আছে, ”মাই গড, আমি তো ভাবতেই পারছি না মা!”
আমি এবার তুড়ি মেরে উড়িয়ে দিলাম, ”তুই যে ভাবতে পারবি না সেটা আমি তোকে এই একমাস দেখেই বুঝেছি। তোর দ্বারা কিস্যু হবে না। কোনো স্পার্কই নেই তোর মধ্যে।”
মধুছন্দা কাঁচুমাচু মুখ করে বলল, ”আরে তুমি বুঝতে পারছ না, বাবার উপর যদি এই থেরাপি অ্যাপ্লাই করতে যাই, তাহলে হয়তো মারধোর খেয়ে যাবো তোমার সামনেই।”
”অ্যাঁ?” আমি চমকে উঠলাম, ”মারবে?”
”তা নয়তো কি বলছি তোমাকে! বিয়ে হয়ে যখন চলে আসছি, তখনো আমাকে পইপই করে বলে দিয়েছে, শ্বশুরবাড়িতে সবসময় শাড়ি পরে থাকবি, একা কোথাও বেরোবি না।”
”কি মুশকিল!” আমি এবার বিরক্ত হয়ে উঠলাম, ”উনি এরকম মান্ধাতা আমলের মানুষ বলে তো আর আমরা নই। এ যে দেখছি উল্টোপুরাণ! আমি চাকরিটা ছাড়লামই তোর সঙ্গে খাবো-দাবো ফুর্তি করব লাইফটাকে এনজয় করব বলে!”
মধুছন্দা এবার কাঁদো কাঁদো মুখে বলল, ”কি করব বলো। বাবা এইরকমই। ওই যে অষ্টমঙ্গলায় তুমি অতও সুন্দর ব্লাউজটা জোর করে পরিয়ে পাঠালে, আমি জানতাম, গিয়েই ঝামেলা করবে। ঠিক তাই। বলল, এইরকম ব্লাউজ পরে আর কোনোদিন যেন না দেখি।”
আমি চুপ করে গেলাম। মধুছন্দা খুব ভুল কিছু বলেনি। ওর বাবা জয়ন্তদা সত্যিই একটু পুরনোপন্থী। ওরা আমাদের পারিবারিক বন্ধু বলা চলে। দুই বাড়িরই বৌবাজারে বড় সোনার দোকান, সেই সূত্রে কয়েক প্রজন্মের পরিচয় দুই পরিবারে। ছোট থেকে আমার ছেলে আর মধুছন্দাও বন্ধু ছিল, আমরা মনে মনে চেয়েওছিলাম যে দুটিতে বিয়ে হলে বেশ হয়, তাই ওরা নিজেরাই যখন ঠিক করল বিয়ে করবে, আমরা খুশিই হয়েছিলাম।
জয়ন্তদা আর ওনার স্ত্রী সুলতার সঙ্গে উৎসব অনুষ্ঠানে দেখা হলেও খুব একটা ঘনিষ্ঠতা আমার সঙ্গে হয়নি, কিছুটা আমার চাকরিসূত্রে ব্যস্ততার কারণে, আর কিছুটা আমার নিজের জন্য। টিপিকাল মেয়েলি গল্পগাছা করতে আমার কোনোদিনই তেমন ভালো লাগে না। তাই সুলতা যখন এবাড়িতে আসত, তখন আমার বড় দুই জা বা বাকিদের সঙ্গে গল্পই করত বেশি, আমি ছুটির দিন বাড়ি থাকলেও বই, গান বা আঁকাজোকা নিয়েই থাকতাম। আগেই বলেছি, প্রথম প্রথম লোকজন একটু বাঁকা চোখে দেখলেও মোটের উপর এবাড়ির সবাই ভালোই ছিল, আমাকে আমার মতো তারা থাকতে দিত।
কিন্তু এখন বুঝছি, ত্রিশ বছর আগে আমি যে বিপ্লব এই বাড়িতে এনেছিলাম, তার ছিটেফোটাও এখনো উত্তর কলকাতার সাবেক সুবর্ণবণিক বাড়ি জয়ন্ত দত্তের পরিবারে প্রবেশ করতে পারেনি। মধুছন্দা ভালো ছাত্রী ছিল, পড়েছে আগাগোড়া গার্লস স্কুলে, কলেজও গার্লস, লেডি ব্র্যাবোর্ন, কিন্তু চাকরির চেষ্টা বা চিন্তা কোনোটাই করা যাবে না, এমনই কড়া আদেশ ছিল ওর ওপর। কলেজ অবধি করেছে চওড়া করে ওড়না নিয়ে সালোয়ার কামিজে। কি আশ্চর্য মানুষজন, আজকের যুগেও এরা আছে?
আমার মনে মনে প্রচণ্ড রাগ হতে লাগল। ওদের বিয়েটা হওয়ার আগে আমি এমনিই শান্তিনিকেতন ঘুরে এসে একটা খুব সুন্দর সালোয়ার কামিজ উপহার দিয়েছিলাম সুলতাদিকে, সেটা হাতে নিয়ে সুলতাদির অভিব্যক্তি দেখে আমার চাপ লেগেছিল বেশি। অথচ পরে আমাকে মধুছন্দা বলেছিল, সুলতাদির খুব ইচ্ছে এগুলো পরার, কিন্তু জয়ন্তদার ভয়ে পরার কথা মাথাতেও আনতে পারে না।
মধুছন্দা শান্ত নরম সরম মেয়ে, গুরুজনকে অমান্য করে না বলে ও ওর মৌলিক অধিকারগুলো অবধি পাবে না?
মনে হচ্ছিল আমি যেন সেই বিয়ের পরের দিনটায় ফিরে গেছি।
আমি একটা নিশ্বাস ফেলে উঠে দাঁড়ালাম, ”রেডি হ। বেরবো।”
মধুছন্দা অবাক, ”কোথায়?”
আমি বললাম, ”নেট এক্সামের কি ভালো একটা কোচিং আছে বলছিলি যেন কোথায়?”
কলেজে পড়ানোর যে খুব শখ মধুছন্দার ছিল, সেটা আমার ছেলে সমন্বয় বিয়ের আগেই আমাকে গল্প করেছিল। আর তাই পিএইচ ডি করতে গেলে নেট তো দিতেই হবে।
মধুছন্দা বলল, ”কোন সাবজেক্টে? আমার সাবজেক্টে … মানে কেমিস্ট্রিতে? পার্কসার্কাসে, কিন্তু কেন? মা তুমি বুঝতে পারছ না, বাবা বিশাল চেঁচামেচি করবে। বলবে শ্বশুরবাড়িতে এইসব করে আমার মুখ ডোবাবি তুই।”
আমি কথা বাড়ালাম না, আলমারি থেকে একটা নতুন কেনা পালাজো কুর্তির সেট বের করতে করতে নির্লিপ্তভাবে বললাম, ”ঘরে গিয়ে রেডি হয়ে নে। আর ঠিকঠাক জামা পরবি। আমি এই ব্ল্যু ইয়লো পরছি, তুইও এই রঙের কিছু থাকলে পর, ম্যাচিং হবে।”
ঘণ্টাদুয়েক পরে পার্কসার্কাসের ওই ইন্সটিটিউটে মধুছন্দার অ্যাডমিশন করিয়ে একটা পার্লারে গিয়ে বেশ ফ্যাশনেবল চুল কেটে পাশের একটা রেস্ট্যুরেন্টে দুজনে মিলে পেট ভরে বিরিয়ানি সাঁটিয়ে যখন গাড়িতে উঠলাম, মধুছন্দার চোখদুটো খুশিতে ঝলমল করছিল, বেচারি বোধ হয় এই প্রথম জিন্স টপ পরতে পেরেছে। এই সেটটা আমিই কিনে দিয়েছিলাম ওকে, আজ প্রথম পরল।
নাহ মেয়েটা ভালোই!
আমার অনেকদিনের স্বপ্নটা পূর্ণ হওয়ায় আনন্দে মেজাজটা ফুরফুর করছিল। সমীর দুবার ফোন করল, পরে করছি বলে কেটে দিলাম।
রাস্তায় প্যান্ডেল বাঁধা দেখতে দেখতে ভাবলাম, নাহ, আমার পুজোর প্ল্যান মনে হচ্ছে ভণ্ডুল হবে না।
মধুছন্দা আইসক্রিমটা শেষ করে বলল, ”মা, উইকে তো তিনদিন আসতে হবে, ওই দিনগুলো বাবা এসে পড়লে ম্যানেজ করতে পারবে তো? এখন নয়। পুজোর পর থেকে অবশ্য ক্লাস শুরু হবে বলল।”
আমাদের বাড়িটা একদম বৌবাজারের পেছনে, কাজেই মধুছন্দার বাবা দোকান থেকে মাঝেমধ্যেই চলে আসেন আমাদের বাড়ি, সেইজন্য মধুছন্দার ভয়টা আরো যাচ্ছে না।
আমি ভ্রূ কুঁচকে তাকালাম, ”কেন? তুই চুরি করতে যাচ্ছিস?”
”সেটা নয়, তুমি তো জানোই। একেই এত ছোট করে চুল কাটলাম, কি করে সামাল দেব ভাবছি। আমার মা অবধি বাবার বিরুদ্ধে কিচ্ছু কোনোদিনও বলতে…!”
আমি মধুছন্দাকে কথা শেষ করতে দিলাম না, আমাদের বাড়ির ড্রাইভার শ্যামলকে বললাম, ”শ্যামল, আহিরিটোলা চলো সোজা।”
মধুছন্দা চমকে উঠল, ”মা, আ-আহিরিটোলা কেন? ওদিকে তোমার কোনো বন্ধু আছে বুঝি? আজ তো সোমবার, জানো তো বাড়িতে পুজো থাকে বলে দোকান দুপুরেই বন্ধ করে বাবা বাড়ি চলে যায়, যদি রাস্তায় দেখতে পেয়ে যায়?”
আমার মনে হল মধুছন্দার মাথায় জোরে দুটো চাঁটি দিই, উফ, এত ভীতুও কোনো মেয়ে হয়! আমি বললাম, ”রাস্তায় দেখতে পাবে কেন? আমরা যাচ্ছি, জয়ন্তদা আর সুলতাদি বাড়িতেই ওয়েট করছেন, এই তো মেসেজ করে দিলাম।”
মধুছন্দা এবার প্রায় কাটা ছাগলের মতো ককিয়ে উঠল, ”এইভাবে? মা, প্লিজ তুমি আগে বাড়ি চল, বাবা আমায় এই ড্রেসে দেখলে পুঁতে ফেলবে, জাস্ট পুঁতে ফেলবে। তোমার ছেলে বিয়ের পরে পরেই বিপত্নীক হয়ে যাবে মা, তুমি প্লিজ বাড়ি চলো।”
মধুছন্দার এই অতিরিক্ত ভয় পাওয়াটায় আমার অসহ্য লাগছিল,তবু ওঁর কথার ধরন শুনে হেসে ফেললাম, ”চিন্তা নেই, পুঁতে ফেললে আমি গিয়ে আবার খুঁড়ে তুলে নিয়ে আসব তোকে। আচ্ছা, দুনিয়ায় কোন ভীতু মেয়ে লক্ষ্মী মেয়ে উপাধি পাওয়া ছাড়া কিছু করতে পেরেছে বল তো? এত ভীতু কেন তুই? পড়াশুনো শিখেছিস, যুক্তি দিয়ে কথা বলে ঘোল খাওয়াতে পারিস না? এই সব পুরনো ধ্যানধারণা আঁকড়ে চলা মানুষগুলো খালি ট্র্যাডিশনের অজুহাত দেয়, যুক্তি দিলেই দেখবি এরা নয় গুম হয়ে যাবে, নাহয় পিছু হটবে।”
মধুছন্দা তবু ভয় পাওয়া তিতিরপাখির মতো জানলার বাইরে চেয়ে থাকে, এক্ষুণি ম্যানিকিওর করে আসা নখগুলোকে খেয়ে খেয়ে টেনশন কাটাতে থাকে।
ওদের বাড়ি যখন ঢুকলাম তখন প্রায় বিকেল চারটে। আমাদের মতো অতটা পুরনো বাড়ি কিন্তু মধুছন্দাদের নয়, সোজা আয়তাকার তিনতলা বড় বাড়ি, সামনে গাড়ি বারান্দা, আর বেশ বড় বাগান। সব মিলিয়ে মডার্ন একটা বাংলো, অথচ মানুষজন কতটা পুরনো, ভাবলাম আমি।
ভেতরে ঢুকে প্রথমে আমাকে, তারপর মধুছন্দাকে আপাদমস্তক দেখে ওঁদের পুরনো চাকর মধু প্রথমে হাঁ হয়ে গেল, তারপর বসতে বলেই ছুটল ভেতরে।
আমি মধুছন্দার দিকে তাকিয়ে দেখলাম মেয়েটা কুলকুল করে ঘামছে। ঘামুক, ভয়টা ওর আজ কাটাতেই হবে, নাহলে আরো হাজার হাজার মেয়ের মতো ওর স্বপ্নটাও কবরে চলে যাবে।
মধুছন্দার বাবা-মা একসাথে ঘরে ঢুকলেন। জয়ন্তবাবু একঝলক তাকিয়ে কেমন গম্ভীর হয়ে গেলেন। আর মাথায় ঘোমটা দিয়ে শাড়ি পরা সুলতাদি আমার পালাজো দেখে যতটা চমকে উঠলেন, তার চেয়েও বেশি মনে হয় সিঁটিয়ে গেলেন মধুছন্দার জিন্স টপ দেখে।
প্রাথমিক কুশল বিনিময়ের পর আমিই প্রথম কথা শুরু করলাম, ”জয়ন্তদা, সুলতাদি, একটা দরকারি কথা বলতে এলাম। মধুছন্দা নেট-এর কোচিং-এ ভর্তি হল আজ।”
জয়ন্তবাবু ভ্রূ কুঁচকে মধুছন্দার দিকে একবার তাকিয়েই বললেন, ”বলুন বেয়ান! কি হয়েছে? নেটের কোচিং আবার কেন?”
এই এনাদের আরেক অদ্ভুত সম্বোধন, বিয়ের আগে কি সুন্দর আমাকে অমুকদি বলতেন, এখন বিয়ের পরেই আমাকে আর সমীরকে বেয়াই বেয়ান ডাকতে শুরু করেছেন। সহজ সম্পর্কগুলোকে এরা কেন যে জটিল করেন, আমার কিছুতেই মাথায় ঢোকে না।
আমি মিষ্টি করে সেই আমার নিজের বিয়ের পরের দিনের হাসিটা হাসলাম, ”বলছি। আগে একটা কথা বলুন আপনার ছেলে টুকুন বড় হচ্ছে, ও বিয়ে করলে ওর বউ চাকরি করতে পারবে না?”
জয়ন্তবাবু গুম হয়ে গেলেন, ”দত্তবাড়ির বউরা চাকরি করতে যায় না বেয়ান! এটা তো আপনিও ভালোই জানেন।”
আমি সম্মতির ভঙ্গীতে মাথা নাড়লাম, ”হুম জানি। আচ্ছা, ধরুন একটা মেয়ে, তার মারাত্মক মাথা, আইনস্টাইনের লেভেলের আইকিউ তার, কিংবা সাইনা নেহওয়ালের মতো খেলার ট্যালেন্ট, বা ধরুন লতা মঙ্গেশকরের মতো গানের গলা, শুধুমাত্র দত্তবাড়ির বউরা বাইরে যায় না বলে আপনি সেই মেয়েটার ভেতরের প্রতিভাটাকে নষ্ট করে দেবেন?”
জয়ন্তবাবু কি বলতে যাচ্ছিলেন, আমি থামিয়ে দিয়ে বললাম, ”বহু আগে যখন আমাদের সমাজ ম্যাট্রিয়ার্ক ছিল, সেটা আজও কন্টিনিউ হলে আপনার উপর যদি এমন নিয়ম চাপিয়ে দেওয়া হত, কেমন লাগত আপনার? আজকালকার দিনে এগুলো কোনো ব্যাপার? একটা মেয়ে, পড়াশুনো শিখেছে, দুনিয়াটাকে সে দুচোখ ভরে দেখবে, নিজের পায়ে দাঁড়াবে, তার ইচ্ছে অনিচ্ছে গুলোকে মেটাবে, সেটাকেই তো স্বাধীনতা বলে। বনেদি বাড়ির মেয়ে হওয়ার অপরাধে সে যদি এইটুকু না পায়, তবে আইসিস-এর জঙ্গিদের সাথে আপনার কি পার্থক্য রইল?”
জয়ন্তবাবু থতমত খেয়ে আমার দিকে তাকালেন।
আমি মোটেই দমলাম না, ”সব কিছুর একটা কারণ আছে, আগেকার দিনে মেয়েরা বাড়িতে থাকত, শাড়ি, ঘোমটা এইগুলো তবু পরে থাকা যেত, এখনকার দিনে ক-টা মেয়ে বাড়িতে বসে থাকে বলুন তো? আর থাকবেই বা কেন? সেখানে রোজ বেরোতে গেলে কমফরটেবল ড্রেস দরকার, যাতে তারা স্বচ্ছন্দে চলাফেরা করতে পারে, তাই না? আর আমার তো মনে হয় একজন শিক্ষিত মেয়ের এইটুকু বোধ যথেষ্ট আছে, কোনটা শালীন, কোনটা অশালীন, কোথায় কি পরা উচিত। আমি নিজেও তাই পরি, আর মধুকেও তাই পরতে বলেছি এবার থেকে।”
সেদিন মধুছন্দাকে নিয়ে একটু পরেই ওদের বাড়ি থেকে বেরিয়ে এসেছিলাম। মধুছন্দা কেমন চুপ করে বসেছিল গাড়িতে, চোখটা ছলছল করছিল। আমি নরমভাবে ওর হাতের উপর হাত রেখেছিলাম, ”আমি কিন্তু জয়ন্তদাকে কোনো অপমান করিনি মধু। এই কথাগুলো না বললে শুধু তুই নয়, টুকুনের বউ হয়ে যে আসবে, তার কাজটা আরও শক্ত হয়ে উঠবে। কারুর চিন্তাধারা চেঞ্জ করতে গেলে তাকে বোঝাতেই হবে, এটা তো মানবি? আর চুপ করে থেকে কি পাবি জীবনে? যখন বুড়োবয়সে অথর্ব হয়ে বসে থাকবি, সারাজীবনের পাওয়া না পাওয়ার হিসেব কষবি, তখন আফসোস হবে না যে একটু চেষ্টা করলে আমি একটা কলেজে পড়াতে পারতাম, কত রেসপেক্ট পেতাম, শুধু নিজের সামান্য ভয়ের জন্য কিছু করলাম না।”
মধুছন্দা জলভরা চোখে আমার দিকে তাকাল, ”বাবা কি আর আমাদের বাড়ি আসবে না মা!”
”নিশ্চয়ই আসবেন, কেন আসবেন না, একি কথা!” আমি ওর পিঠে হাত বুলিয়ে দিতে দিতে বললাম।
কিন্তু না, মধুছন্দার বাবা আর এলেন না। আগে যেখানে সপ্তাহে তিনদিন করে দোকানে একটু ফুরসত পেলেই হেড কর্মচারীর হাতে ক্যাশের ভার দিয়ে ছুটে চলে আসতেন, তেমন আর এলেন না।
পুজো এসে গেল। পঞ্চমীর দিন আমরা আমাদের ট্রিপের ফাইনাল প্ল্যান করছিলাম। একাদশী থেকেই সমন্বয়ের অফিস আর সমীরের দোকান খুলে যাচ্ছে বলে আমি আর মধু দুজনে মিলে তিনদিনের জন্য মুর্শিদাবাদ ঘুরে আসব ঠিক করেছি। ভিআরএস-এর সময় একগাদা টাকা পেয়েছি, সেগুলোকে নিয়ে এখন যদি একটু আনন্দ না করি, আর কবে করব?
মধুর আড়ষ্টতা একদিনে পুরোপুরি কেটে গেছে, মেয়েটা ভেতরে ভেতরে যে এতটা উচ্ছল আমি বুঝতেই পারিনি। কলেজ স্ট্রিট থেকে গিয়ে নেটের বইপত্র কিনে এনেছে, পড়াশুনোও শুরু করেছে যাতে ক্লাস শুরু হলে গিয়ে লিঙ্কটা ধরতে পারে।
আসলে সব মেয়েই বোধ হয় ভেতরে আমার মতো, শুধু বাইরেটা নানা পরিস্থিতির চাপে তাঁদের খোলসের মধ্যে থাকতে হয়, সেই খোলসটা কোনোমতে খুলে নিয়ে পুড়িয়ে দিতে পারলেই কেল্লা ফতে!
আমি খাটের উপর বসে ল্যাপটপে মুর্শিদাবাদের ভালো হোটেল খুঁজছিলাম আর ও দূরের চেয়ারে বসে কি একটা অ্যাপে ওখানকার খাবারদাবার নিয়ে ফিডব্যাক পড়ে পড়ে আমায় শোনাচ্ছিল।
এমন সময় জয়ন্তদা আর সুলতাদি ঘরে ঢুকলেন। আমি শশব্যস্ত হয়ে উঠে বসলাম।
মধুছন্দা ওর শর্টস টেনে পা ঢাকার জন্য এমন নীচে নামাতে লাগল, আমার ভয় হল উপর থেকেই না খুলে যায় প্যান্টটা!
আমি বুঝতে পারছিলাম না কি বলব, কিন্তু পেছনে সুলতাদি ঢোকার সঙ্গে সঙ্গে আমার মুখে একটা হাঁফ ছাড়া আনন্দ ফুটে উঠল।
পৌষ মেলার কেনা সালোয়ার কামিজটায় সুলতাদিকে ভারি সুন্দর দেখাচ্ছিল যে!
**********
উত্তরার প্লেন যখন দমদমের মাটি ছুঁল তখন রাত প্রায় সাড়ে আটটা। আঠেরো ঘণ্টার সুদীর্ঘ প্লেন জার্নির শেষে উত্তরা তখন ক্লান্তির চূড়ান্ত সীমায়। এদিকে বেশ বৃষ্টি হয়েছে, তবু উত্তরার জন্য এয়ারপোর্টের বাইরে অন্তত কয়েকশো মানুষের ভিড়। উত্তরার বন্ধুবান্ধব থেকে শুরু করে রাজ্য সরকারের তরফে উচ্চপদস্থ অফিসিয়াল, প্রোফেসররা তো আছেনইনি, অনেক অপরিচিত মানুষও আছেন যাঁরা এই বৃষ্টি মাথায় করে ছুটে এসেছেন কলকাতাকে রাতারাতি বিশ্বের কাছে গর্বিত করে তোলা বাংলার মেয়ে উত্তরাকে শুভেচ্ছা জানাতে। তাঁরা উত্তরাকে ব্যক্তিগতভাবে নাই বা চিনলেন, গত দিনদশেক ধরে পশ্চিমবঙ্গ তথা ভারতের প্রতিটা কাগজের ফ্রন্ট পেজে উত্তরার উত্তরণ পড়ে পড়ে তাঁরা এই ক-দিনে উত্তরাকে ঘরের মেয়ে বানিয়ে ফেলেছেন।
কাস্টমসের ঝামেলা মিটিয়ে বাইরে বেরোতেই অসংখ্য ফুলের তোড়া হাতে দাঁড়িয়ে থাকা মানুষদের দেখতে পেল ও। উৎসুক চোখে ও বিশেষ একজনকে খুঁজছিল কিন্তু ভালো করে খোঁজার আগেই একজন হোমরাচোমরা সরকারি অফিসার এগিয়ে এলেন, ”ম্যাডাম, আমি এডুকেশন ডিপার্টমেন্টের জয়েন্ট সেক্রেটারি জয়ন্ত সান্যাল। পশ্চিমবঙ্গ সরকারের তরফ থেকে আপনাকে অসংখ্য অভিনন্দন। মাননীয়া মুখ্যমন্ত্রী আপনার সাথে দেখা করতে চেয়েছেন। আপনি দয়া করে আমাদের সঙ্গে এখন নবান্নে চলুন।”
উত্তরা বলল, ”অনেক ধন্যবাদ। কিন্তু আমি তো এখন ভীষণ টায়ার্ড। কাল সকালে যদি……………।”
—”কাল ভোরের ফ্লাইটে চিফ মিনিস্টার দিল্লি চলে যাচ্ছেন ম্যাডাম, ফিরবেন চারদিন বাদে। তাই উনি আজই আপনার জন্য বিশেষ সংবর্ধনার আয়োজন করেছেন। প্রেস কনফারেন্সও থাকবে। আপনাকে রাতে সসম্মানে বাড়ি পৌঁছে দেওয়া হবে।”
উত্তরা কিছুটা ইতস্তত করে সরকারি কনভয়ের দিকে এগোল। আলগোছে আরেকবার তাকাল জনতার ভিড়ের দিকে। মনি কিন্তু শেষ কথা হবার সময়ও আসবে বলেছিল এয়ারপোর্টে! কিন্তু ও দেখতে পাচ্ছে না! হতাশ চোখে ও মুখ ফেরাতেই পাঁচ-ছ’টা সংবাদ মাধ্যমের মাইক আর ক্যামেরার চোখ ওর দিকে প্রায় ঝাঁপিয়ে পড়ল। একটা মেয়ে তো প্রায় ওর মুখের সামনে এসে ওকে ক্যামেরায় রেখে বলতে শুরু করল, ”নমস্কার, এতক্ষণ অপেক্ষার শেষে আপনারা অবশেষে যাকে দেখতে পাচ্ছেন তিনিই উত্তরা, যার জন্য গোটা বিশ্বের কাছে ভারতবর্ষের মুখ উজ্জ্বল হয়ে উঠেছে। আপনাদের সুবিধার্থে গোটা ঘটনাটা সংক্ষেপে আরেকবার জানিয়ে রাখি, উত্তরা প্রথম ভারতীয় মহিলা যিনি ফিল্ডস মেডেল পেলেন। আপনারা সকলেই জানেন বিশ্বের সর্বোচ্চ পুরস্কার হল নোবেল প্রাইজ যা সাহিত্য, শান্তি, অর্থনীতি, ফিজিক্স, কেমিস্ট্রি এরকম কিছু বিভাগে আউটস্ট্যান্ডিং কাজ করলে দেওয়া হয়। কিন্তু গণিত বিভাগ অর্থাৎ ম্যাথসে কিন্তু কোনো নোবেল প্রাইজ নেই। তাই অঙ্কের নোবেল প্রাইজ যে অ্যাওয়ার্ডকে বলা হয় তা হল ‘ফিল্ডস মেডেল’। এটা বিশ্বের সবচেয়ে বড় অঙ্কের অ্যাওয়ার্ড, কিন্তু একদিক থেকে দেখতে গেলে নোবেলের থেকেও এটা কঠিন, কারণ চল্লিশ বছরের নীচে বয়স থাকতে হয় এই অ্যাওয়ার্ড পাওয়ার জন্য আর চারবছর অন্তর দেওয়া হয়। এখনো পর্যন্ত মাত্র একজন ভারতীয় এই ফিল্ডস মেডেল পেয়েছেন। আর প্রথম ভারতীয় মহিলা হিসেবে এই বছরের ফিল্ডস মেডেল পেয়েছেন আমাদের ঘরের মেয়ে মাত্র তেত্রিশ বছরের উত্তরা। আর আমাদের পক্ষে সবথেকে গর্বের কথা উত্তরা অনেক সুযোগ পেলেও বিদেশে পড়াশুনো করতে যাননি, দেশেই গবেষণা করে ছিনিয়ে এনেছেন প্রায় আট লক্ষ টাকা মূল্যের প্রেস্টিজিয়াস এই প্রাইজ।” এতক্ষণ একনাগাড়ে বলার পর একটু দম নিয়ে মেয়েটা উত্তরার দিকে ঘুরল, সঙ্গে সঙ্গে ক্যামেরাও, ”বাংলা নিউজ চ্যানেলের পক্ষ থেকে অনেক অনেক অভিনন্দন ম্যাডাম। কেমন লাগছে আপনার?”
উত্তরা দূরে তাকিয়ে দেখল, মি. সান্যাল লাল বাতি গাড়ির সামনে দাঁড়িয়ে ওর দিকে ইশারা করছেন পাঁচ মিনিটের বেশি যেন না লাগে, ওদিকে নবান্নে তোড়জোড় শুরু হয়ে গেছে। ও ক্লান্ত হেসে বলল, ”ধন্যবাদ। খুবই ভালো লাগছে।”
মেয়েটা মনে হয় বেশ পড়াশুনো করে এসেছে অংক নিয়ে, সেই একইরকম কৃত্রিম হাসি ঠোঁটে ধরে রেখে বলল, ”আচ্ছা বেশিরভাগ মানুষই তো অঙ্ককে বেশ ভয়ই পান, সেখানে অঙ্কের নোবেল প্রাইজ! তাও এত অল্প বয়সে! এই অসম্ভব কিভাবে সাধন হল যদি একটু বলেন। আপনার পড়াশুনো তো ইন্ডিয়ান স্ট্যাটিস্টিক্যাল ইন্সটিটিউট থেকে?”
উত্তরা জবাব দিল, ”হ্যাঁ।”
মেয়েটা ঝড়ের গতিতে বলে যেতে লাগল, ”আচ্ছা, আমাদের এখানকার বেশিরভাগ মেধাবী ছেলেমেয়েই যেখানে উচ্চশিক্ষার জন্য স্কলারশিপ নিয়ে বাইরে চলে যান, সেখানে আপনি অনেক ভালো ভালো সুযোগ পেয়েও বাইরে না গিয়ে দেশে থেকে গবেষণা করলেন কেন?”
উত্তরা বলল, ”কারণ আমার মনে হয়েছিল দেশ আমাকে এতদিন ধরে অনেক কিছু দিয়েছে, এবার আমার দেশকে কিছু দেওয়া উচিত, সেই কারণে……।”
মেয়েটা কথার মাঝেই প্রশ্ন ছুড়ে দিল, ”আপনার এই সাফল্যের পেছনে সবচেয়ে বড় অবদান কার? আপনার ফ্যামিলি সম্পর্কে যদি কিছু বলেন।”
উত্তরা ঠোঁট কামড়াল, ”আমি ছোটবেলাতেই বাবামা-কে হারিয়েছি। ইনফ্যাক্ট আমার বাবামা-কে তাও আমি জানি না। আমার শুধু সাফল্য নয়, আমার এই পৃথিবীতে এতগুলো দিন কাটানো, ছোট থেকে পড়াশুনো এমনকি আমার বেঁচে থাকা সবকিছুর জন্যই আমি আমার মনির কাছে ঋণী। মনিই আমাকে বাঁচতে শিখিয়েছে।”
মেয়েটা বুলেটের গতিতে প্রশ্ন করল, ”আচ্ছা মনি কে হয় আপনার? উনি কি আজ এখানে এসেছেন?”
উত্তরার জবাব দেওয়ার আগেই মি. সান্যাল এগিয়ে এলেন, ”যথেষ্ট হয়েছে। এখন ওঁকে প্লিজ ছাড়ুন, অনারেবল সিএম ওঁর জন্য ওয়েট করছেন।”
মেয়েটা ব্যস্তসমস্ত হয়ে আরো কিছু বলতে যাচ্ছিল, তার আগেই উত্তরাকে গার্ড করে ঝড়ের গতিতে নিয়ে এসে মি. সান্যাল গাড়িতে উঠে বসলেন। গাড়ি চলতে শুরু করার পর উত্তরার দিকে তাকিয়ে হাসলেন, ”সত্যি ম্যাডাম, সারা দেশ আপনার জন্য গর্বিত। জানেন খুব শীগগিরই প্রধানমন্ত্রী আপনার সাথে দেখা করবেন? আমিও অঙ্কের ছাত্র ছিলাম, স্কটিশচার্চ। তারপর এখন অ্যাডমিনিস্ট্রেশন সামলাতে সামলাতে তো মনে হয় যোগবিয়োগও ভুলে গেছি।”
উত্তরা অস্বস্তিতে একটু হাসল। জার্মানিতে ও প্রাইজটা আনতে গিয়ে এই ক-দিন ধরে মনি ফোনে অবশ্য বলেছে ওকে নিয়ে দেশে কি নাচানাচি চলছে, তবে সেটা এই লেভেলে ও বুঝতে পারেনি। ফলের আশা করে তো কখনো কিছু করেনি ও জীবনে। বস্তির ঘুপচি ঘরে, হাইড্রেনের পচা নর্দমার পাশে একচিলতে মাথা গোঁজার আস্তানায় ব্যাটারির আলোয় পড়েছে ও, সাময়িক স্কলারশিপ, ক-দিনের সরকারি অনুদান বাদ দিলে ওর পুরো জোয়ালটাই নীরবে টেনেছে মনি। ওকে কোনোদিনও কিছু বুঝতেই দেয়নি। তারপর আই এস আইতে চান্স পাওয়ার পর ওর মোটা স্টাইপেন্ডে অবস্থার কিছু উন্নতি হয়। আইএসআই থেকেই বি ম্যাথ, এম ম্যাথ করে পিএইচডি, তারপর ওখানেই রিসার্চ করছিল ও। বছরখানেক আগে নাম্বার থিয়োরির ওপর রিসার্চ পেপারটা একটা আন্তর্জাতিক জার্নালে পাঠাবার পর যে বিশ্বের অঙ্কমহলে এতো হইহই পড়ে যাবে সেটা ও বুঝতে পারেনি।
মি. সান্যালের কথায় ওর হুঁশ ফিরল, ”আচ্ছা, মনি বলে যার কথা বলছিলেন উনি কি এয়ারপোর্টে ছিলেন?”
উত্তরা বলল, ”না, মনি আসেনি।” দমদমে নামার পর থেকেই মনির ফোন বন্ধ পাচ্ছে ও, এতবার করে বলা সত্ত্বেও মনি ওকে আনতে এল না! পাছে উত্তরাকে লোকে কিছু বলে, হাসাহাসি করে তাই মনি আসেনি ও জানে। কিন্তু ফোনটা বন্ধ কেন!
মি. সান্যাল বললেন, ”আপনি যদি কিছু মনে না করেন, আমরা যাওয়ার পথে ওঁকে তুলে নিতে পারি। যিনি আপনার জন্য এত কিছু করেছেন, তাঁকে রাজ্যসরকারের তরফে আপনাকে দেওয়া এতবড় সংবর্ধনাতে নিয়ে যাবেন না? সমস্ত বড় বড় মিডিয়ার রিপোর্টাররা থাকবেন।”
উত্তরা মি. সান্যালের দিকে তাকাল। সরকারি আমলা বলতেই যেরকম ইমেজ ভেসে ওঠে, ইনি তেমন একদমই নন। বেশ বুদ্ধিদীপ্ত আন্তরিক ভাব আছে। কিন্তু সত্যিটা যদি উত্তরা বলে, তখন কি প্রতিক্রিয়া হবে এঁর? ও আমতা আমতা করে বলল, ”না আসলে মনির পক্ষে আসাটা…।”
মি. সান্যাল সোৎসাহে বললেন, ”উনি কি খুব বয়স্ক? অসুস্থ বুঝি?”
উত্তরা মাথা নাড়ল, ”না, তা নয়।”
—”তবে? চলুন ওনাকে নিয়েই যাই, যার আপনার সাফল্যের পেছনে এতবড় অবদান, তাঁকে সারা দেশের চেনা উচিত।”
হঠাৎ উত্তরার ফোন বেজে উঠল, কানে লাগাতেই ও শুনতে পেল সহেলীমনির উচ্ছ্বসিত গলা, ”কিরে কোথায় তুই! এই তো টিভিতে দ্যাখাচ্ছিল এখন কোথায় গেলি? শীগগিরই আয়, তোর মনির আর তোর সইছে না। আমরা এখানে আজ খুব হুল্লোড় করব।”
উত্তরা ফোনের ও-পাশ থেকে মিঠুমনি, ববিমনি সবার কলরব শুনতে পেল, ও শান্ত স্বরে বলল, ”শোন, তোমরা সবাই রেডি হয়ে থাকো। তোমাদের সবাইকে নিয়ে আমি এক জায়গায় যাব।” ফোনটা কেটে দিয়ে ও বলল, ”আচ্ছা মি. সান্যাল, আপনাদের কনভয়ে সাত-আটজনের জায়গা হবে তো?
মি. সান্যাল একটু অবাক হয়ে বললেন, ”হ্যাঁ তা তো হবেই কিন্তু আপনি যে বললেন…!”
উত্তরা বলল, ”আপনি বেলঘরিয়া স্টেশনের পাশের ঝুপড়িগুলোর দিকে যেতে বলুন।”
মিনিট পনেরো পরে বেলঘরিয়া স্টেশন লাগোয়া ঝুপড়িগুলোর সামনে যখন উত্তরাদের কনভয়টা পৌঁছল, তখন প্রচুর মানুষজন ফুল, মিষ্টি নিয়ে দাঁড়িয়ে আছে। উত্তরা গাড়ি থেকে নামতেই সামনে দাঁড়িয়ে থাকা মনি এসে উত্তরাকে জড়িয়ে ধরে ঝরঝর করে কেঁদে ফেলল, পাশে তখন ববিমনি আর মিঠুমনি আবির মাখাচ্ছে এঁর ওর গালে, মুখে ঢুকিয়ে দিচ্ছে মিষ্টি। ফিল্ডস মেডেল কি, সেটা কতটা বড় প্রাইজ, সেটা বোঝার ক্ষমতা ওদের নেই, তবু যে যাকে পারছে জড়িয়ে ধরছে, মনে হচ্ছে ফিল্ডস মেডেল উত্তরা নয়, ওরাই পেয়েছে।
পাশে আড়ষ্ট হয়ে দাঁড়িয়ে থাকা মি. সান্যালের দিকে তাকিয়ে উত্তরা হাসল, ”কি? অবাক লাগছে তো? আপনাদের কাছে তো হিজড়েরা শুধু জোরজুলুম করে টাকা চাওয়ার মানুষ, তাই না? প্রায়ই খবরের কাগজে পড়েন এদের জোর করে টাকা আদায়ের কথা। কিন্তু আমার কাছে এরাই আমার বাবা-মা জানেন! এই যে দেখছেন একে, ইনিই আমার মনি। আমার তখন একসপ্তাও বয়স নয়, ডাস্টবিন থেকে মনি আমাকে না তুললে কুকুর বিড়াল খুবলেই খেয়ে নিত হয়তো! সেই থেকে আমাকে মানুষ করা, বড় করা, সব কিছু করেছে মনি। আমাকে নিজের মেয়ের মতোই আগলে রেখেছে এই ববিমনি, মিঠুমনিরা। আমাকে খাইয়েছে, আমাকে জড়িয়ে ধরে তাদের দুঃখে কেঁদেছে, আমার পরীক্ষার ফিস জোগাড় করতে সবাই উদ্ভ্রান্তের মতো ছোটাছুটি করেছে। তাই আমার এই সাফল্যের সংবর্ধনা যদি নিতেই যেতে হয়, এরা সবাই আমার সাথে সেই সংবর্ধনার সমান অংশীদার মি. সান্যাল!”
প্রায় এক ঘণ্টা বাদে নবান্নের প্রেস কনফারেন্সে রিপোর্টাররা তো বটেই, অঙ্কের বিভিন্ন দিকপাল পণ্ডিত থেকে শুরু করে মন্ত্রীপারিষদরাও বেশ অবাক হয়ে উত্তরার সঙ্গের মানুষগুলোর দিকে তাকিয়ে ছিলেন। মনি তো এই লজ্জাতেই আসতে চাইছিল না, সারাটা রাস্তা উত্তরার কানে মুখ রেখে বলছিল, ”এত আনন্দের দিনে এসব কেন করছিস তুই! সবাই তোকে দেখে হাসবে!”
উত্তরা শোনেনি। শক্ত হাতে ধরে রেখেছে মনির হাত। মুখ্যমন্ত্রী নিজে প্রথমে কিছু বললেন, তারপর উত্তরাকে বললেন কিছু বলার জন্য। উত্তরা উঠে দাঁড়িয়ে মনির হাতটাকে জড়িয়ে ধরে মাইকের সামনে এসে বলল, ”সবাইকে অনেক ধন্যবাদ। আমি জানি আমার ফিল্ডস মেডেল পাওয়ার আনন্দের থেকেও এখন আপনাদের কৌতূহল বড় হয়ে উঠেছে যে এই মানুষগুলো আমাদের এই ভদ্রসমাজে কেন! যতই আইন পাশ হোক, আজও এরা সমাজে ব্রাত্য! অথচ এঁর পেছনে এদের কোনো হাতই নেই, জন্মগত শারীরিক প্রতিবন্ধকতার জন্য এরা একঘরে। এদের মধ্যে প্রতিভা, মেধা থাকলেও তাঁরা সেটা কাজে লাগাবার সুযোগ পান না, সমাজের সংস্কার এদের দূরে ঠেলে দেয়। কিন্তু আমি এই মনির জন্যই আমি আজ পৃথিবীর আলো দেখতে পাচ্ছি। মনি শুধু আমার বাবামা-ই নয়, মনি আমার সব। মনিই আমাকে পড়তে শিখিয়েছে, বড় হতে শিখিয়েছে।” বলতে বলতে ও কেঁদে ফেলল।
এক বর্ষীয়ান সাংবাদিক উঠে দাঁড়িয়ে প্রশ্ন করলেন, ”ম্যাডাম, এই বৃহন্নলারা আপনাকে মানুষ করেছে বলতে চাইছেন?”
উত্তরা চোখ মুছে একটা নিশ্বাস ফেলল, তারপর বলল, ”মহাভারত পড়েছেন? মহাভারতে অর্জুন একবছর বৃহন্নলা সেজেছিলেন আর বিরাট রাজার মেয়ে উত্তরা ছিল তাঁর কন্যাসমা ছাত্রী! আমার নামও উত্তরা। আমার মনি বই পড়তে খুব ভালোবাসে, সেই থেকে আমার নাম রেখেছিল উত্তরা। তাই আপনারা এদের বৃহন্নলা বলুন কি হিজড়ে বলুন তাতে আমার কিছু যায় আসে না, আমার কাছে এরা আমার জন্মদাতা। জানেন, এখানে আসতে মনি চায়নি, আমি অপদস্থ হতে পারি ভেবে, কাঁদতে কাঁদতে বলছিল, ”আমাদের কেন কোনো নির্দিষ্ট লিঙ্গ নেই বলত! কোথাও যেতে পারি না, সব জায়গায় বিদ্রূপের শিকার হতে হয়?” কথাটা বলে পাশে জড়োসড়ো হয়ে দাঁড়িয়ে থাকা কান্নায় আবেগে ভেসে যাওয়া মনিকে জড়িয়ে ধরে উত্তরা বলল, ”আমি বললাম, ঈশ্বরও তো উভলিঙ্গ! তাতে কি আমাদের তাঁকে পুজো করতে কোনো অসুবিধা হয়?”
আরেকজন সাংবাদিক প্রশ্ন ছুড়ে দিলেন, ”আচ্ছা, ফিল্ডস মেডেলের প্রাইজ মানি প্রায় আট লাখ টাকা, তা দিয়ে আপনি কি করবেন কিছু ভেবেছেন?”
উত্তরা বলল, ”আমি এই টাকাটা দিয়ে আমার মনির মতো মানুষদের মুখে হাসি ফোটাতে চাই। যাতে আর কোনো মনির কাছে বেঁচে থাকাটা আপনাদের অনুগ্রহ না হয়ে ওঠে।”
মুখ্যমন্ত্রী থেকে শুরু করে সবার হাততালিতে তখন ভেসে যাচ্ছে গোটা হলঘর। মনি, মিঠু, ববি ওরাও ভাসছে অবশ্য, আনন্দের চোখের জলে।
উত্তরার প্লেন যখন দমদমের মাটি ছুঁল তখন রাত প্রায় সাড়ে আটটা। আঠেরো ঘণ্টার সুদীর্ঘ প্লেন জার্নির শেষে উত্তরা তখন ক্লান্তির চূড়ান্ত সীমায়। এদিকে বেশ বৃষ্টি হয়েছে, তবু উত্তরার জন্য এয়ারপোর্টের বাইরে অন্তত কয়েকশো মানুষের ভিড়। উত্তরার বন্ধুবান্ধব থেকে শুরু করে রাজ্য সরকারের তরফে উচ্চপদস্থ অফিসিয়াল, প্রোফেসররা তো আছেনইনি, অনেক অপরিচিত মানুষও আছেন যাঁরা এই বৃষ্টি মাথায় করে ছুটে এসেছেন কলকাতাকে রাতারাতি বিশ্বের কাছে গর্বিত করে তোলা বাংলার মেয়ে উত্তরাকে শুভেচ্ছা জানাতে। তাঁরা উত্তরাকে ব্যক্তিগতভাবে নাই বা চিনলেন, গত দিনদশেক ধরে পশ্চিমবঙ্গ তথা ভারতের প্রতিটা কাগজের ফ্রন্ট পেজে উত্তরার উত্তরণ পড়ে পড়ে তাঁরা এই ক-দিনে উত্তরাকে ঘরের মেয়ে বানিয়ে ফেলেছেন।
কাস্টমসের ঝামেলা মিটিয়ে বাইরে বেরোতেই অসংখ্য ফুলের তোড়া হাতে দাঁড়িয়ে থাকা মানুষদের দেখতে পেল ও। উৎসুক চোখে ও বিশেষ একজনকে খুঁজছিল কিন্তু ভালো করে খোঁজার আগেই একজন হোমরাচোমরা সরকারি অফিসার এগিয়ে এলেন, ”ম্যাডাম, আমি এডুকেশন ডিপার্টমেন্টের জয়েন্ট সেক্রেটারি জয়ন্ত সান্যাল। পশ্চিমবঙ্গ সরকারের তরফ থেকে আপনাকে অসংখ্য অভিনন্দন। মাননীয়া মুখ্যমন্ত্রী আপনার সাথে দেখা করতে চেয়েছেন। আপনি দয়া করে আমাদের সঙ্গে এখন নবান্নে চলুন।”
উত্তরা বলল, ”অনেক ধন্যবাদ। কিন্তু আমি তো এখন ভীষণ টায়ার্ড। কাল সকালে যদি……………।”
—”কাল ভোরের ফ্লাইটে চিফ মিনিস্টার দিল্লি চলে যাচ্ছেন ম্যাডাম, ফিরবেন চারদিন বাদে। তাই উনি আজই আপনার জন্য বিশেষ সংবর্ধনার আয়োজন করেছেন। প্রেস কনফারেন্সও থাকবে। আপনাকে রাতে সসম্মানে বাড়ি পৌঁছে দেওয়া হবে।”
উত্তরা কিছুটা ইতস্তত করে সরকারি কনভয়ের দিকে এগোল। আলগোছে আরেকবার তাকাল জনতার ভিড়ের দিকে। মনি কিন্তু শেষ কথা হবার সময়ও আসবে বলেছিল এয়ারপোর্টে! কিন্তু ও দেখতে পাচ্ছে না! হতাশ চোখে ও মুখ ফেরাতেই পাঁচ-ছ’টা সংবাদ মাধ্যমের মাইক আর ক্যামেরার চোখ ওর দিকে প্রায় ঝাঁপিয়ে পড়ল। একটা মেয়ে তো প্রায় ওর মুখের সামনে এসে ওকে ক্যামেরায় রেখে বলতে শুরু করল, ”নমস্কার, এতক্ষণ অপেক্ষার শেষে আপনারা অবশেষে যাকে দেখতে পাচ্ছেন তিনিই উত্তরা, যার জন্য গোটা বিশ্বের কাছে ভারতবর্ষের মুখ উজ্জ্বল হয়ে উঠেছে। আপনাদের সুবিধার্থে গোটা ঘটনাটা সংক্ষেপে আরেকবার জানিয়ে রাখি, উত্তরা প্রথম ভারতীয় মহিলা যিনি ফিল্ডস মেডেল পেলেন। আপনারা সকলেই জানেন বিশ্বের সর্বোচ্চ পুরস্কার হল নোবেল প্রাইজ যা সাহিত্য, শান্তি, অর্থনীতি, ফিজিক্স, কেমিস্ট্রি এরকম কিছু বিভাগে আউটস্ট্যান্ডিং কাজ করলে দেওয়া হয়। কিন্তু গণিত বিভাগ অর্থাৎ ম্যাথসে কিন্তু কোনো নোবেল প্রাইজ নেই। তাই অঙ্কের নোবেল প্রাইজ যে অ্যাওয়ার্ডকে বলা হয় তা হল ‘ফিল্ডস মেডেল’। এটা বিশ্বের সবচেয়ে বড় অঙ্কের অ্যাওয়ার্ড, কিন্তু একদিক থেকে দেখতে গেলে নোবেলের থেকেও এটা কঠিন, কারণ চল্লিশ বছরের নীচে বয়স থাকতে হয় এই অ্যাওয়ার্ড পাওয়ার জন্য আর চারবছর অন্তর দেওয়া হয়। এখনো পর্যন্ত মাত্র একজন ভারতীয় এই ফিল্ডস মেডেল পেয়েছেন। আর প্রথম ভারতীয় মহিলা হিসেবে এই বছরের ফিল্ডস মেডেল পেয়েছেন আমাদের ঘরের মেয়ে মাত্র তেত্রিশ বছরের উত্তরা। আর আমাদের পক্ষে সবথেকে গর্বের কথা উত্তরা অনেক সুযোগ পেলেও বিদেশে পড়াশুনো করতে যাননি, দেশেই গবেষণা করে ছিনিয়ে এনেছেন প্রায় আট লক্ষ টাকা মূল্যের প্রেস্টিজিয়াস এই প্রাইজ।” এতক্ষণ একনাগাড়ে বলার পর একটু দম নিয়ে মেয়েটা উত্তরার দিকে ঘুরল, সঙ্গে সঙ্গে ক্যামেরাও, ”বাংলা নিউজ চ্যানেলের পক্ষ থেকে অনেক অনেক অভিনন্দন ম্যাডাম। কেমন লাগছে আপনার?”
উত্তরা দূরে তাকিয়ে দেখল, মি. সান্যাল লাল বাতি গাড়ির সামনে দাঁড়িয়ে ওর দিকে ইশারা করছেন পাঁচ মিনিটের বেশি যেন না লাগে, ওদিকে নবান্নে তোড়জোড় শুরু হয়ে গেছে। ও ক্লান্ত হেসে বলল, ”ধন্যবাদ। খুবই ভালো লাগছে।”
মেয়েটা মনে হয় বেশ পড়াশুনো করে এসেছে অংক নিয়ে, সেই একইরকম কৃত্রিম হাসি ঠোঁটে ধরে রেখে বলল, ”আচ্ছা বেশিরভাগ মানুষই তো অঙ্ককে বেশ ভয়ই পান, সেখানে অঙ্কের নোবেল প্রাইজ! তাও এত অল্প বয়সে! এই অসম্ভব কিভাবে সাধন হল যদি একটু বলেন। আপনার পড়াশুনো তো ইন্ডিয়ান স্ট্যাটিস্টিক্যাল ইন্সটিটিউট থেকে?”
উত্তরা জবাব দিল, ”হ্যাঁ।”
মেয়েটা ঝড়ের গতিতে বলে যেতে লাগল, ”আচ্ছা, আমাদের এখানকার বেশিরভাগ মেধাবী ছেলেমেয়েই যেখানে উচ্চশিক্ষার জন্য স্কলারশিপ নিয়ে বাইরে চলে যান, সেখানে আপনি অনেক ভালো ভালো সুযোগ পেয়েও বাইরে না গিয়ে দেশে থেকে গবেষণা করলেন কেন?”
উত্তরা বলল, ”কারণ আমার মনে হয়েছিল দেশ আমাকে এতদিন ধরে অনেক কিছু দিয়েছে, এবার আমার দেশকে কিছু দেওয়া উচিত, সেই কারণে……।”
মেয়েটা কথার মাঝেই প্রশ্ন ছুড়ে দিল, ”আপনার এই সাফল্যের পেছনে সবচেয়ে বড় অবদান কার? আপনার ফ্যামিলি সম্পর্কে যদি কিছু বলেন।”
উত্তরা ঠোঁট কামড়াল, ”আমি ছোটবেলাতেই বাবামা-কে হারিয়েছি। ইনফ্যাক্ট আমার বাবামা-কে তাও আমি জানি না। আমার শুধু সাফল্য নয়, আমার এই পৃথিবীতে এতগুলো দিন কাটানো, ছোট থেকে পড়াশুনো এমনকি আমার বেঁচে থাকা সবকিছুর জন্যই আমি আমার মনির কাছে ঋণী। মনিই আমাকে বাঁচতে শিখিয়েছে।”
মেয়েটা বুলেটের গতিতে প্রশ্ন করল, ”আচ্ছা মনি কে হয় আপনার? উনি কি আজ এখানে এসেছেন?”
উত্তরার জবাব দেওয়ার আগেই মি. সান্যাল এগিয়ে এলেন, ”যথেষ্ট হয়েছে। এখন ওঁকে প্লিজ ছাড়ুন, অনারেবল সিএম ওঁর জন্য ওয়েট করছেন।”
মেয়েটা ব্যস্তসমস্ত হয়ে আরো কিছু বলতে যাচ্ছিল, তার আগেই উত্তরাকে গার্ড করে ঝড়ের গতিতে নিয়ে এসে মি. সান্যাল গাড়িতে উঠে বসলেন। গাড়ি চলতে শুরু করার পর উত্তরার দিকে তাকিয়ে হাসলেন, ”সত্যি ম্যাডাম, সারা দেশ আপনার জন্য গর্বিত। জানেন খুব শীগগিরই প্রধানমন্ত্রী আপনার সাথে দেখা করবেন? আমিও অঙ্কের ছাত্র ছিলাম, স্কটিশচার্চ। তারপর এখন অ্যাডমিনিস্ট্রেশন সামলাতে সামলাতে তো মনে হয় যোগবিয়োগও ভুলে গেছি।”
উত্তরা অস্বস্তিতে একটু হাসল। জার্মানিতে ও প্রাইজটা আনতে গিয়ে এই ক-দিন ধরে মনি ফোনে অবশ্য বলেছে ওকে নিয়ে দেশে কি নাচানাচি চলছে, তবে সেটা এই লেভেলে ও বুঝতে পারেনি। ফলের আশা করে তো কখনো কিছু করেনি ও জীবনে। বস্তির ঘুপচি ঘরে, হাইড্রেনের পচা নর্দমার পাশে একচিলতে মাথা গোঁজার আস্তানায় ব্যাটারির আলোয় পড়েছে ও, সাময়িক স্কলারশিপ, ক-দিনের সরকারি অনুদান বাদ দিলে ওর পুরো জোয়ালটাই নীরবে টেনেছে মনি। ওকে কোনোদিনও কিছু বুঝতেই দেয়নি। তারপর আই এস আইতে চান্স পাওয়ার পর ওর মোটা স্টাইপেন্ডে অবস্থার কিছু উন্নতি হয়। আইএসআই থেকেই বি ম্যাথ, এম ম্যাথ করে পিএইচডি, তারপর ওখানেই রিসার্চ করছিল ও। বছরখানেক আগে নাম্বার থিয়োরির ওপর রিসার্চ পেপারটা একটা আন্তর্জাতিক জার্নালে পাঠাবার পর যে বিশ্বের অঙ্কমহলে এতো হইহই পড়ে যাবে সেটা ও বুঝতে পারেনি।
মি. সান্যালের কথায় ওর হুঁশ ফিরল, ”আচ্ছা, মনি বলে যার কথা বলছিলেন উনি কি এয়ারপোর্টে ছিলেন?”
উত্তরা বলল, ”না, মনি আসেনি।” দমদমে নামার পর থেকেই মনির ফোন বন্ধ পাচ্ছে ও, এতবার করে বলা সত্ত্বেও মনি ওকে আনতে এল না! পাছে উত্তরাকে লোকে কিছু বলে, হাসাহাসি করে তাই মনি আসেনি ও জানে। কিন্তু ফোনটা বন্ধ কেন!
মি. সান্যাল বললেন, ”আপনি যদি কিছু মনে না করেন, আমরা যাওয়ার পথে ওঁকে তুলে নিতে পারি। যিনি আপনার জন্য এত কিছু করেছেন, তাঁকে রাজ্যসরকারের তরফে আপনাকে দেওয়া এতবড় সংবর্ধনাতে নিয়ে যাবেন না? সমস্ত বড় বড় মিডিয়ার রিপোর্টাররা থাকবেন।”
উত্তরা মি. সান্যালের দিকে তাকাল। সরকারি আমলা বলতেই যেরকম ইমেজ ভেসে ওঠে, ইনি তেমন একদমই নন। বেশ বুদ্ধিদীপ্ত আন্তরিক ভাব আছে। কিন্তু সত্যিটা যদি উত্তরা বলে, তখন কি প্রতিক্রিয়া হবে এঁর? ও আমতা আমতা করে বলল, ”না আসলে মনির পক্ষে আসাটা…।”
মি. সান্যাল সোৎসাহে বললেন, ”উনি কি খুব বয়স্ক? অসুস্থ বুঝি?”
উত্তরা মাথা নাড়ল, ”না, তা নয়।”
—”তবে? চলুন ওনাকে নিয়েই যাই, যার আপনার সাফল্যের পেছনে এতবড় অবদান, তাঁকে সারা দেশের চেনা উচিত।”
হঠাৎ উত্তরার ফোন বেজে উঠল, কানে লাগাতেই ও শুনতে পেল সহেলীমনির উচ্ছ্বসিত গলা, ”কিরে কোথায় তুই! এই তো টিভিতে দ্যাখাচ্ছিল এখন কোথায় গেলি? শীগগিরই আয়, তোর মনির আর তোর সইছে না। আমরা এখানে আজ খুব হুল্লোড় করব।”
উত্তরা ফোনের ও-পাশ থেকে মিঠুমনি, ববিমনি সবার কলরব শুনতে পেল, ও শান্ত স্বরে বলল, ”শোন, তোমরা সবাই রেডি হয়ে থাকো। তোমাদের সবাইকে নিয়ে আমি এক জায়গায় যাব।” ফোনটা কেটে দিয়ে ও বলল, ”আচ্ছা মি. সান্যাল, আপনাদের কনভয়ে সাত-আটজনের জায়গা হবে তো?
মি. সান্যাল একটু অবাক হয়ে বললেন, ”হ্যাঁ তা তো হবেই কিন্তু আপনি যে বললেন…!”
উত্তরা বলল, ”আপনি বেলঘরিয়া স্টেশনের পাশের ঝুপড়িগুলোর দিকে যেতে বলুন।”
মিনিট পনেরো পরে বেলঘরিয়া স্টেশন লাগোয়া ঝুপড়িগুলোর সামনে যখন উত্তরাদের কনভয়টা পৌঁছল, তখন প্রচুর মানুষজন ফুল, মিষ্টি নিয়ে দাঁড়িয়ে আছে। উত্তরা গাড়ি থেকে নামতেই সামনে দাঁড়িয়ে থাকা মনি এসে উত্তরাকে জড়িয়ে ধরে ঝরঝর করে কেঁদে ফেলল, পাশে তখন ববিমনি আর মিঠুমনি আবির মাখাচ্ছে এঁর ওর গালে, মুখে ঢুকিয়ে দিচ্ছে মিষ্টি। ফিল্ডস মেডেল কি, সেটা কতটা বড় প্রাইজ, সেটা বোঝার ক্ষমতা ওদের নেই, তবু যে যাকে পারছে জড়িয়ে ধরছে, মনে হচ্ছে ফিল্ডস মেডেল উত্তরা নয়, ওরাই পেয়েছে।
পাশে আড়ষ্ট হয়ে দাঁড়িয়ে থাকা মি. সান্যালের দিকে তাকিয়ে উত্তরা হাসল, ”কি? অবাক লাগছে তো? আপনাদের কাছে তো হিজড়েরা শুধু জোরজুলুম করে টাকা চাওয়ার মানুষ, তাই না? প্রায়ই খবরের কাগজে পড়েন এদের জোর করে টাকা আদায়ের কথা। কিন্তু আমার কাছে এরাই আমার বাবা-মা জানেন! এই যে দেখছেন একে, ইনিই আমার মনি। আমার তখন একসপ্তাও বয়স নয়, ডাস্টবিন থেকে মনি আমাকে না তুললে কুকুর বিড়াল খুবলেই খেয়ে নিত হয়তো! সেই থেকে আমাকে মানুষ করা, বড় করা, সব কিছু করেছে মনি। আমাকে নিজের মেয়ের মতোই আগলে রেখেছে এই ববিমনি, মিঠুমনিরা। আমাকে খাইয়েছে, আমাকে জড়িয়ে ধরে তাদের দুঃখে কেঁদেছে, আমার পরীক্ষার ফিস জোগাড় করতে সবাই উদ্ভ্রান্তের মতো ছোটাছুটি করেছে। তাই আমার এই সাফল্যের সংবর্ধনা যদি নিতেই যেতে হয়, এরা সবাই আমার সাথে সেই সংবর্ধনার সমান অংশীদার মি. সান্যাল!”
প্রায় এক ঘণ্টা বাদে নবান্নের প্রেস কনফারেন্সে রিপোর্টাররা তো বটেই, অঙ্কের বিভিন্ন দিকপাল পণ্ডিত থেকে শুরু করে মন্ত্রীপারিষদরাও বেশ অবাক হয়ে উত্তরার সঙ্গের মানুষগুলোর দিকে তাকিয়ে ছিলেন। মনি তো এই লজ্জাতেই আসতে চাইছিল না, সারাটা রাস্তা উত্তরার কানে মুখ রেখে বলছিল, ”এত আনন্দের দিনে এসব কেন করছিস তুই! সবাই তোকে দেখে হাসবে!”
উত্তরা শোনেনি। শক্ত হাতে ধরে রেখেছে মনির হাত। মুখ্যমন্ত্রী নিজে প্রথমে কিছু বললেন, তারপর উত্তরাকে বললেন কিছু বলার জন্য। উত্তরা উঠে দাঁড়িয়ে মনির হাতটাকে জড়িয়ে ধরে মাইকের সামনে এসে বলল, ”সবাইকে অনেক ধন্যবাদ। আমি জানি আমার ফিল্ডস মেডেল পাওয়ার আনন্দের থেকেও এখন আপনাদের কৌতূহল বড় হয়ে উঠেছে যে এই মানুষগুলো আমাদের এই ভদ্রসমাজে কেন! যতই আইন পাশ হোক, আজও এরা সমাজে ব্রাত্য! অথচ এঁর পেছনে এদের কোনো হাতই নেই, জন্মগত শারীরিক প্রতিবন্ধকতার জন্য এরা একঘরে। এদের মধ্যে প্রতিভা, মেধা থাকলেও তাঁরা সেটা কাজে লাগাবার সুযোগ পান না, সমাজের সংস্কার এদের দূরে ঠেলে দেয়। কিন্তু আমি এই মনির জন্যই আমি আজ পৃথিবীর আলো দেখতে পাচ্ছি। মনি শুধু আমার বাবামা-ই নয়, মনি আমার সব। মনিই আমাকে পড়তে শিখিয়েছে, বড় হতে শিখিয়েছে।” বলতে বলতে ও কেঁদে ফেলল।
এক বর্ষীয়ান সাংবাদিক উঠে দাঁড়িয়ে প্রশ্ন করলেন, ”ম্যাডাম, এই বৃহন্নলারা আপনাকে মানুষ করেছে বলতে চাইছেন?”
উত্তরা চোখ মুছে একটা নিশ্বাস ফেলল, তারপর বলল, ”মহাভারত পড়েছেন? মহাভারতে অর্জুন একবছর বৃহন্নলা সেজেছিলেন আর বিরাট রাজার মেয়ে উত্তরা ছিল তাঁর কন্যাসমা ছাত্রী! আমার নামও উত্তরা। আমার মনি বই পড়তে খুব ভালোবাসে, সেই থেকে আমার নাম রেখেছিল উত্তরা। তাই আপনারা এদের বৃহন্নলা বলুন কি হিজড়ে বলুন তাতে আমার কিছু যায় আসে না, আমার কাছে এরা আমার জন্মদাতা। জানেন, এখানে আসতে মনি চায়নি, আমি অপদস্থ হতে পারি ভেবে, কাঁদতে কাঁদতে বলছিল, ”আমাদের কেন কোনো নির্দিষ্ট লিঙ্গ নেই বলত! কোথাও যেতে পারি না, সব জায়গায় বিদ্রূপের শিকার হতে হয়?” কথাটা বলে পাশে জড়োসড়ো হয়ে দাঁড়িয়ে থাকা কান্নায় আবেগে ভেসে যাওয়া মনিকে জড়িয়ে ধরে উত্তরা বলল, ”আমি বললাম, ঈশ্বরও তো উভলিঙ্গ! তাতে কি আমাদের তাঁকে পুজো করতে কোনো অসুবিধা হয়?”
আরেকজন সাংবাদিক প্রশ্ন ছুড়ে দিলেন, ”আচ্ছা, ফিল্ডস মেডেলের প্রাইজ মানি প্রায় আট লাখ টাকা, তা দিয়ে আপনি কি করবেন কিছু ভেবেছেন?”
উত্তরা বলল, ”আমি এই টাকাটা দিয়ে আমার মনির মতো মানুষদের মুখে হাসি ফোটাতে চাই। যাতে আর কোনো মনির কাছে বেঁচে থাকাটা আপনাদের অনুগ্রহ না হয়ে ওঠে।”
মুখ্যমন্ত্রী থেকে শুরু করে সবার হাততালিতে তখন ভেসে যাচ্ছে গোটা হলঘর। মনি, মিঠু, ববি ওরাও ভাসছে অবশ্য, আনন্দের চোখের জলে।
সক্কাল সক্কাল ঘুম থেকে উঠেই মিমির অভ্যেস হল বিছানায় শুয়ে শুয়েই ফেসবুকটা একবার আলগোছে দেখে দেওয়া, হোয়াটসঅ্যাপটা একবার চেক করা। এমনিতেই রাতে শোয় ঘড়ির কাঁটা মোটামুটি বারোটা পার হলেই, তারপর গভীর রাতে কেউ ওকে মেসেজ পাঠিয়ে রাখবে এমন কোনো বিশেষ ব্যক্তি ওর জীবনে এখনও নেই।
তবু, এটা যেন একটা অভ্যেস হয়ে দাঁড়িয়েছে।
আজকে ফেসবুক খুলতেই উপচে পড়ল সমস্ত বন্ধুর মাদার্স ডে উপলক্ষে মা-কে প্রচুর ভালোবাসার কথা। মা-কে তারা যে কত ভালোবাসে, মা ছাড়া তারা যে সম্পূর্ণ নিঃস্ব সেটা বিভিন্ন শেয়ারড ছবি, ভিডিও, কবিতার মাধ্যমে প্রত্যেকে বুঝিয়ে দিতে চায়। কেউ মা-র সঙ্গে ছবি পোস্ট করেছে, কেউ মা-কে নিয়ে বেরোনোর প্ল্যান করছে, কেউ আবার নিজেই কবিতা লিখে ফেলেছে কয়েক লাইনের।
মিমি লক্ষ করল বেশিরভাগ বন্ধুরাই তাদের মায়ের প্রোফাইলটাকে ট্যাগ করে দিয়েছে, কারুর কারুর মা তো ইতিমধ্যেই রিপ্লাইও দিয়ে দিয়েছেন। আস্তে আস্তে সবার মা-ই তাহলে ফেসবুকে অ্যাকাউন্ট খুলছে।
দেখেশুনে মিমির মেজাজ খিঁচরে গেল। সবার মা যতই সবচেয়ে কাছের বন্ধু হোক না কেন, ওর মা নয়। আর এইরকম ফেসবুক করা আধুনিক মানসিকতার তো নয়ই। ছোট থেকেই কেমন যেন একটা ছাড়াছাড়া ভাব মায়ের। ছোট থেকেই স্কুল থেকে এসে যখন বাংলা সিরিয়ালের মতো ও মা-কে জড়িয়ে ধরতে যেত, সঙ্গে সঙ্গে মা ধীরে ধীরে ঠেলে সরিয়ে দিত ওকে। মানে, মা-র কাছে গেলেই কেমন একটা মায়ের চারপাশে অদৃশ্য বিকর্ষণ বল কাজ করতে শুরু করত। শুধু ওর সঙ্গে যে, তা নয়, দাদার সাথেও এই এক জিনিস। প্রথম প্রথম এই নিয়ে অনেক অনুযোগ করত ও, তারপর আস্তে আস্তে নিঃস্পৃহ হয়ে গেছে। শুধু মাঝে মাঝে ও নিজের মনেই ভাবে কেউ কাছে গেলেই মা যদি এরকম সরিয়ে দেয় সবসময়, ও আর দাদা পৃথিবীতে এল কি করে!
যাই হোক, এসব আর ভেবে লাভ নেই। সবাই তো একরকম ছাঁচে ঢালা হয় না, একটা নিশ্বাস ফেলে বিছানা থেকে নামতে নামতে ভাবল মিমি। ওর সব বন্ধুরা তাদের মায়েদের নিয়ে হরদম সিনেমা দেখতে যায়, কি কোথাও খেতে যায়। ব্রেক আপ হলে পর্যন্ত সবচেয়ে আগে তারা বলে মা-কে।
আর ও? সেই বন্ধুত্বই কোনোদিন হল না মায়ের সাথে ওর। ও কি কম চেষ্টা করেছে? কতবার বলেছে মা-কে, ‘চল না মা! আজ বিকেলে কোথাও ঘুরে আসি! তোমাকে বাসে ট্রেনে উঠতে হবে না, ওলায় করে যাব আসবে।’
মা নিরাসক্ত উত্তর দিয়ে এড়িয়ে গেছে, ‘না, আজ শরীরটা ম্যাজম্যাজ করছে। তার ওপর সব ঘর এলোমেলো হয়ে আছে, গোছাতে হবে। অন্য আরেকদিন যাবো। তুই যা না, ঘুরে আয় বন্ধুদের সাথে।’
আগে বাবা থাকতে তবু হইহুল্লোড় করত, বাবা দুম করে চলে যাওয়ার পর যে মিমি কি একা হয়ে গেছে!
মিমি আজ অবধি বুঝে উঠতে পারল না, মা কি চায়। নিজের কর্তব্যে কোনো খামতি রাখে না, কিন্তু মানুষের তো একটু আনন্দ করতেও ইচ্ছে করে!
আসলে মায়ের জীবনে ঘরদোর গোছানো ছাড়া আর কোনোকিছু নেই মনে হয়, সারাদিন খালি রান্নাঘর আর এটা সেটা গোছানো-সাজানো করেই চলেছে। স্কুল থেকে বা টিউশনি থেকে ফোন করলেই রেখে দেয়, বলে ‘ঝুল ঝাড়ছি, পরে কথা বলব।’
কারুর সারাটা দিন ঘরের মধ্যে কি করে ভালো লাগে? আগে তবু যখন ছিল ওকে নিয়ে টিউশনি ক্লাসে দিতে যেত, এখন ও ইঞ্জিনিয়ারিং হস্টেলে চলে যাওয়ার পর থেকে সেটাও বন্ধ। কোনো বন্ধু নেই, বাইরের কোনো জগৎ নেই, কি করে যে থাকে কে জানে!
ব্রাশ করে ও রান্নাঘরে একবার উঁকি মারল, যা ভেবেছে ঠিক তাই। মা চুপচাপ নিজের মনে কি একটা নাড়ু টাইপের জিনিস বানাচ্ছে। কিছু একটা পাকিয়ে পাকিয়ে মূর্তির শেপে কিছু করছে। এগুলো প্রায়ই বানায়, খেতেও দারুণ। কিন্তু ও যে আর তিনদিন বাদে এতদূরে চলে যাবে, সেই ব্যাপারে মা-র কোনো হেলদোল নেই। একবারও কাছে এসে বসে মাথায় হাত বুলিয়ে বলল না যে তুই এতদূরে চলে যাচ্ছিস, আমার খুব মন খারাপ করছে, সাবধানে থাকবি।
একবার ভাবল আজকের দিনটা জানিয়ে উইশ করে মা-কে, তারপর ভাবল ধুর! যার কোনো ফিলিংসই নেই, কি হবে এসব বলে!
ও আর কিছু বলল না। এখন ওর শেষ মুহূর্তের অনেক কাজ বাকি। ভিসা-পাসপোর্ট, অ্যাডমিশন লেটার এগুলো সব সুন্দর করে ফাইলে সাজিয়ে নিয়েছে। জামাকাপড়ও গোছানো হয়ে গেছে প্রায়। অবশ্য ওর সবসময় গোছানোই থাকে, ওদের বাড়ি যখনই কেউ আসবে, মনে করবে বুঝি কোনো সাজানো হোটেলে এসে পড়েছে, এতটাই পরিষ্কার থাকে সবসময়। ওর নিজের আর্ট ওয়ার্কগুলোও ঢোকাতে হবে সাবধানে, লাগেজেই দিয়ে দেবে ঠিক করেছে। হ্যান্ডব্যাগে নিয়ে প্লেনে অতক্ষণ বসে থাকা খুব কষ্টকর।
ভাবতে না ভাবতেই ফোন ঢুকল ওর, প্রিয়াঙ্কা। রিসিভ করতেই ওপাশ থেকে প্রিয়াঙ্কার মায়ের উত্তেজিত গলা ভেসে এল, ‘কিরে মিমি, কি করছিস? আজ কি প্রোগ্রাম তোদের?’
ও একটা ছোট ঢোঁক গিলল, ‘সেরকম কিছুই না গো! ওই বাড়িতেই। কেমন আছ কাকিমা?’
প্রিয়াঙ্কার মা ভীষণ হুল্লোড়ে, হইহই করে আড্ডায় গল্পে মাতিয়ে রাখতে পারেন সবাইকে, বললেন, ‘বাড়িতে কেন রে? আজ তো রোববার পড়েছে, তুই চলে যাবি। মা-কে নিয়ে বাহুবলী দেখে আয়। তোর কত ছবি দেখি সারাদিন ফেসবুকে রে, কি ভালো লাগে। পিঙ্কি দারুণ উপকার করেছে আমায় ফেসবুকটা শিখিয়ে দিয়ে, সারাদিন কোনো একঘেয়েমি আসে না। তোর মা-কেও শিখিয়ে দে না। আমার সাথে আলাপটাও হয়ে যাবে। উনি তো কোথাও যান না। হ্যাঁ রে, ওখানে গিয়ে ভালো ভালো ছবি পাঠাবি যেন!’
মিমি এবার নিজের মনেই হাসল। হু! ফেসবুক! কম চেষ্টা করেছে ও? মায়ের জন্মদিনে একটা স্মার্টফোন সারপ্রাইজ গিফট করেছে, তাতে সবকিছু ইন্সটল করে মা-কে পাশে বসিয়ে শিখিয়েছে। এরকমভাবে পর্যন্ত বলেছে তুমি দাদাকে চোখে দেখতে পাবে মা, আমিও চলে গেলে আমার সঙ্গে দেখে দেখে কথা বলতে পারবে, এমন কিছু হাতিঘোড়া জিনিস না, আজকাল সবাই ফেসবুক করছে।
মা দু-তিন মিনিট বসে থেকে অনিচ্ছাসত্ত্বেও দেখে টেখে কিছু একটা কাজের দোহাই দিয়ে সরে গেছে। বললেই বলে, ‘দূর! আমার ওসব ভালো লাগে না! একবার শিখে নিলে নেশা হয়ে যাবে তোদের মতো, তখন কাজকর্ম সব মাথায় উঠবে, কি দরকার! আর তোর দাদার সাথে কথার জন্য তো ল্যান্ডলাইনই ভালো, কেমন চেয়ারে বসে ধীরেসুস্থে কথা বলা যায়।’
‘আরে মোবাইলে তো তুমি শুধু বসে কেন, শুয়ে, দাঁড়িয়ে, কাত হয়ে যেভাবে খুশি কথা বলতে পারব!’ অধৈর্য হয়ে চেঁচিয়ে উঠেছিল মিমি।
মা রান্নাঘরের দিকে পা চালাতে চালাতে বলেছিল, ‘ও বাবা, সে আবার আরেক হাঙ্গামা। অত ফোন করলে সারাদিন কাজ করবো কখন? দরকার নেই বাবা, আমার ল্যান্ডফোনই ভালো।’
কাজ আর কাজ! নিজের মনে হতাশ মাথা নাড়ে মিমি। আজ পর্যন্ত মিমি বুঝে পেল না যে কি মা এই ঘরদোর গোছানো আর রান্না ছাড়া কি কাজ করে, কি করতে ভালো লাগে মায়ের আল্টিমেটলি! অবশ্য কিই বা করবে, কোনো যোগ্যতাই নেই মায়ের কিছু করার!
তারপরেও অনেকবার জোরাজুরি করেছে মা-কে শেখানোর জন্য। কত কাজও যে করা যায়, যেমন ক্যাব বুকিং, অনলাইন কেনাকাটা, গ্যাস বুক করা, এসবের অজুহাতও দিয়েছে।
মা কোনো আগ্রহই দেখায়নি। উল্টে একদিন ও বাথরুমে গেছে, পরিষ্কার শুনল মায়ের ফোনে ফেসবুকে কোনো নোটিফিকেশন ঢুকল, তার পরমুহূর্তেই ও শুনতে পেল, মা ফোনটা কানে ধরে, ‘হ্যালো হ্যালো, উত্তর দেবেন না তো ফোন করেছেন কেন!’ এসব বকে চলেছে।
রাগে দুঃখে মাঝে মাঝে কান্না পায় মিমির। এরকমভাবে পর্যন্ত বুঝিয়েছে লাল সিগন্যাল হলে গাড়ি থেমে যায়, আর সবুজ হলে চলতে শুরু করে, তুমি এটা মনে রাখবে মা, ফোন এলেই সবুজ, আর ফোন কাটার সময় লাল, এটুকু মনে রাখবে।
কিছুই লাভ হয়নি বিশেষ। মা সেই লাল দিয়ে ধরতে আর সবুজ দিয়ে কাটতে যেত। মোবাইল পড়ে থাকত, মা ল্যান্ডফোন থেকেই কথা বলত।
বাধ্য হয়ে মাসখানেক আগে ফোনটা ওএলএক্স-এ বেচে দিল ও।
ওপাশ থেকে এবার প্রিয়াঙ্কা চেঁচাল, ‘কিরে, গোছগাছ কমপ্লিট? আমার তো ভেবেই এক্সাইটেড লাগছে মিমি, আমাদের সব ফার্স্ট সেকেন্ড হওয়া পাবলিকগুলো টুয়েলভের পর বাইরে পড়তে যাবে বলে সেই সেভেন এইট থেকে স্যাট, টোয়েফলের প্রিপারেশন নিয়ে চুল পাকিয়ে ফেলল, তাদের নাকের ডগা দিয়ে তুই এতবড় একটা ইন্সটিটিউটে পড়তে যাচ্ছিস, তাও আবার ফুল স্কলারশিপে। আই অ্যাম ফিলিং সো প্রাউড অফ ইউ সুইটি! আজকে যেতাম তোর বাড়ি, কিন্তু আজ আমি আর মা বেরোচ্ছি, বাহুবলী আর পোস্ত দেখব, একদম ব্যাক টু ব্যাক!’
মিমি হাসল, অস্ফুটে বলল, ‘বাহ। দারুণ। তবে আমি ঠিক পড়তে যাচ্ছি না, ইন্টার্নশিপ করতে যাচ্ছি। আর স্কলারশিপ নয়, আমি স্টাইপেন্ড পাব।’
প্রিয়াঙ্কা হাঁ হাঁ করে উঠল, ‘উফ, ওই হল বাবা! তোর হাতের কাজ এতটাই সুন্দর যে দেখে ওই ওয়ার্ল্ডফেমাস বডি পেইন্টিং অ্যাকাডেমি পড়ার বদলে ডাইরেক্ট ইন্টার্নশিপের জন্য তোকে অ্যাপ্রোচ করেছে, তাই তো? ভাবা যায়? তার ওপর প্যারিস! উফ, ভাবলেই বুকের রক্ত ছলাৎ করে ওঠে যে তুই প্যারিসে থাকবি। এ তো পুরো থ্রি ইডিয়টসের ফারহান ক্যুরেশির গল্প! কি ভাগ্য তোর! অ্যাই, এর পরের বার এসে আমার পিঠে বাহুবলীর প্রভাসকে এঁকে দিবি তো?’
পাশ থেকে প্রিয়াঙ্কার মায়ের গলা স্পষ্ট শুনতে পেল মিমি, ‘ভাগ্য কেন হবে? পরিশ্রম বা প্রতিভাকে যারা ভাগ্য বলে ছোট করে তারা আসলে ফাঁকিবাজ, ঠিক তোর মতো। তোকে তো ছোট থেকে কতবছর ধরে আঁকা শেখালাম, ঠিক করে এখনো একটা চোখ আঁকতে শিখলি না, ওই খালি ফিল্মস্টারদের নিয়েই পড়ে থাক। আর মিমি? কোনোদিন ও কোথাও না শিখে এত দারুণ আঁকার হাত ওর। এটা ট্যালেন্ট না?’
ফোনটা রেখে মিমিও ভাবল সত্যিই আঁকাটা ওর প্রতিভাই বটে। নাহলে কোনোদিনও না শিখে ওর হাত এত সড়গড় হয় কিভাবে। গানবাজনা, আঁকা এসব তো বংশগত হয় বলে, কার থেকে যে ও এই প্রতিভাটা পেল কে জানে! বাবামা তো আঁকার ধারেকাছে দিয়ে যায়নি কোনোদিন। তাও আবার অদ্ভুতভাবে এমনি আঁকতে ওর হাত খোলে না তেমন, কিন্তু হিউম্যান বডিতে আঁকার সময় ওর হাত যেন কথা বলতে শুরু করে। তাই অনেক ভেবেচিন্তে ফরম্যাল আর্ট শেখার বদলে বডি পেইন্টিং শেখার কথাই ভেবেছিল ও। এদেশে তেমন চালু না হলেও বিদেশে এটার দারুণ কদর, বড় বড় একজিবিশন হয়, ঠিকমতো ইন্টার্নশিপটা করতে পারলে ওখানেই প্লেসমেন্ট পেয়ে যাবে ও, তারপর তো একদম এনআরআই। কে আর আসে এই দেশে!
মা কখন জলখাবার নিয়ে ঢুকেছে ও খেয়াল করেনি। ওর ফেবারিট লুচি আর মাখামাখা আলু চচ্চড়ি, আর সাথে গাঙ্গুরামের সেই ‘আবার খাবো’ মিষ্টি। আহ, মুখে দিলেই যেন মিলিয়ে যায়, মিষ্টির একটা কোণা ভেঙে মুখে পুরে ভাবল মিমি। আচ্ছা গাঙ্গুরামে কে গিয়ে নিয়ে এল মিষ্টি? দাদা তো নেই। তবে কি মা-ই নিয়ে এসেছে? কে জানে! ও আর অতশত ভাবতে পারল না। এখন ওর মাথায় অনেক চাপ। স্টাইপেন্ড পাবে ঠিকই, কিন্তু প্যাসেজ মানিটা তো নিজেদের দিতে হয়েছে!
মা-কে যখন পুরো ব্যাপারটা জানিয়েছিল, ভেবেছিল মা রাজিই হবে না, পড়তে টড়তে গেলে তবু ঠিক আছে, কিন্তু বডি পেন্টিং। মায়ের মতো আদ্যিকালের মানসিকতার মহিলা কিসব খারাপ ভাবত কে জানে! হয়তো নোংরা কিছুই ভেবে বসতো। তাই ও অতকিছু জানায়ও নি, শুধু বলেছিল আর্ট স্কুলেই চান্স পেয়েছে।
মা তেমন কিছু বলেনি, শুধু ওর মোট কত টাকা লাগবে, কোথায় থাকবে এইসব জিগ্যেস করেছিল। এমনিতে ওদের অবস্থা খুব একটা ভালোও না, আবার খারাপও না। বাবা মারা যাওয়ার পর পেনশনের টাকাতেই সংসার চলছে ওদের। কিন্তু দাদা পড়তে যাওয়া থেকে ইস্তক একটু টানাটানি চলছে। তবে তা নিয়ে মা কিছু বলে না। কি করে চালায়, দাদার কলেজের মোটা ফি, ওর পেছনে খরচ, কোথা থেকে টাকা আসে মা-ই জানে। বাবার পেনশন তো খুব বেশি কিছু নয়। তবে ও এব্যাপারে কিছু জানতে চায় না। আসলে সেই বন্ডিংটাই ওর আর ওর মায়ের মধ্যে নেই। সবকিছুই কেমন ছাড়াছাড়া! কোথা যায় না, মেশে না, কি যে করে ভগবানই জানেন!
জলখাবার খেয়ে নিয়ে ও একটু ইতস্তত করে মায়ের কাছে গেল। যাওয়ার আগে ওর পাঁচ-ছ’হাজার মতো টাকা চাই। ওই ওর করা যে কোনো বডি পেন্টিং এর লাইভ একটা মডেল ওরা ওখানে নিয়ে যেতে বলেছে। ও তো এমনি পেপারে ডিজাইন করে পাঠিয়েছিল অ্যাপ্লিকেশন, তাই এটা দরকার। আর এটা নিয়েই ও একটু চাপে আছে। চামড়ার ওপর আঁকতেই ওর ভালো লাগে সবচেয়ে বেশি, কিন্তু তেমন প্র্যাক্টিস তো করতে পারেনি। নিজের এত পয়সা খরচ করে যাচ্ছে, গিয়ে ওখানে ওর কাজ পছন্দ না হলে যদি ইন্টার্নশিপ বাতিল করে দেয়? অনেক ভেবেচিন্তে ও একটা ডিসিশন নিয়েছে, কলকাতায় বডি পেইন্টিং অ্যাকাডেমি তো নেই, কিন্তু নামকরা ট্যাটু সেন্টার তো আছে ওই রাসবিহারীর মোড়ে, ওর অনেক বন্ধু ওখানে ট্যাটু করিয়েছে। সেখানে গিয়ে যদি একটু টাকাপয়সা দিয়ে একবার প্র্যাক্টিস করা যায়, তাহলে নিজের গায়েই ও এঁকে নেবে। এব্যাপারে ও কথাও বলেছে কয়েকজনের সঙ্গে। সারা পৃথিবীতেই বডি পেন্টিং তো বটেই, ট্যাটুর ক্ষেত্রেও একই নিয়ম, শিখতে বা শেখাতে গেলে নিজের শরীরে করে দেখাতে হয়।
মা বলল, ‘ছ-হাজার টাকা! এক্ষুনি? কি করবি?’
মিমি মনে মনে একটু বিরক্ত হল, তবু মুখে এটা প্রকাশ করল না, ‘একটা কাজ আছে।’
মা এবার চুপ করে গেল, ‘এখন তো অত টাকা হবে না আমার কাছে। মাসের শেষ, এমনিই এখন তোর যাওয়ার জন্য হাতে কিছু নেই। তাও কি দরকার বললে না হয়….!’
মিমি এবার রেগে গেল, মা-কে তো ও এটাই বলেনি যে বডি পেন্টিং শিখতে যাচ্ছে ও, সেখানে ট্যাটু করাবে শুনলে কি বলবে কে জানে! তবু ও আর চুপ করে থাকতে পারল না, ‘ট্যাটু করাব। আর সেটা শখে নয়, দরকারে। বুঝেছো? টাকাটা দিতে পারবে কি?’
মা এবার কেমন যেন থমকে গেল, ‘ট্যাটু? মানে উল্কি? কেন হঠাৎ?’
মিমি বেজারমুখে উত্তর দিল, ‘লাগবে আমার, ওখানে গিয়ে। তুমি টাকাটা দিতে পারবে কি? আমি তোমায় পরে সব শোধ করে দেব।’
মা চুপ করে রইল, কোনো উত্তর দিল না।
মিনিটখানেক দাঁড়িয়ে থেকে ও দুমদুম করে নিজের ঘরে চলে এল।
মায়ের এই নিরাসক্তির জন্য ওর রাগও হচ্ছে আবার মা-কেও সম্পূর্ণ দোষ দেওয়া যায় না। এত টাকা মা হঠাৎ কোথা থেকে পাবে। কি করবে এখন ও নিজেই বুঝতে পারছে না। যাওয়ার আগে আগে করালে একদম টাটকা থাকবে বলে এতদিন কাজটা ফেলে রেখেছিল। সেটাই ভুল হয়েছে। আগে থেকে বলে রাখলে হয়তো মা…।
ওর ভাবনা শেষ হল না, মা এসে ঢুকেছে ঘরে। আঁচলে হাত মুছতে মুছতে বলল, ‘ট্যাটু করতে কিন্তু খুব লাগে, স্কিনের কিছুটা ভেতর দিয়ে ছুঁচ চালায় তো, করার পরেও জ্বর চলে আসে, ফোলা ভাবটা থাকে প্রায় এক সপ্তাহ। তোর কষ্ট হবে না?’
বাবা! মা এত কি করে জানল! মিমি তবু শান্তভাবে উত্তর দিল, আর ঢেকেঢুকে লাভ নেই, ‘কিছু করার নেই মা! আমি বডি পেন্টিং এর ইন্টার্নশিপ করতে যাচ্ছি, নরম্যাল আর্টের নয়। সেখানে এটা করে নিয়ে যেতে হবে।’
মা এবার অবাক হয়ে গেল, ‘বডি পেন্টিং? মানে তুই ট্যাটু শিখতে যাচ্ছিস?’
মিমি এবার বিরক্ত হয়ে উঠল, এই শুরু হল বোকা বোকা প্রশ্ন আর জেরা, ‘ট্যাটু শুধু শরীরের একটা জায়গায় হয় আর সেটা ছুঁচ দিয়ে। কিন্তু বডি পেন্টিং সারা শরীরে করা হয়, আর সেটা ছুঁচ দিয়েও হতে পারে, এমনি রঙ দিয়েও। আমার ওটাতেই ইন্টারেস্ট। এটা খুব নতুন একটা আর্ট, আর ডিম্যান্ডও খুব।’
মা এবার চুপ করে গেল।
মিমি আবার বলল, ‘রাসবিহারীর মোড়ে একটা ভালো ট্যাটু সেন্টার আছে, সেখানেই করাব।’
মা বলল, ‘কিসের ছবি করাবি?’
মিমি বলল, ‘এখনো তেমন কিছু ভাবিনি, তবে হিউম্যান ফিগার ঠিক করেছি, ওই ড্রাগন টাগন নয়।’
ওদের সাবেক আমলের ঘরে ঘটাং ঘটাং ফ্যান চলছে, বাইরে কিছু একটা পাখি ডেকে চলেছে একটানা। তারই মধ্যে মা ওর একদম সামনে এলে দাঁড়াল, একমুহূর্ত ইতস্তত করে ন্যাতার মতো জড়িয়ে থাকা পড়নের শাড়িটা সরিয়ে দিল পেটের সামনে থেকে, ‘এরকম হলে চলবে? তাহলে আমিই করে দিতে পারি, পয়সা লাগবে না কিছু। এটা আমিই করেছি।’
মিমি একমুহূর্তের জন্য হতভম্ব হয়ে গেল। মায়ের পেটে সুনিপুণ হাতে আঁকা একটা সুন্দরী মহিলার নিখুঁত পোর্ট্রেট। শুয়ে থাকা একজন ইউরোপিয়ান তরুণী, তাঁর গলা দিয়ে এলিয়ে পড়ে রয়েছে একটা সুন্দর নেকলেস। সারা শরীরে কোথাও বেদনার ছাপ না থাকলেও মুখে কেমন একটা অবিশ্বাস ও ব্যাথার ছাপ। একটু ভালো করে লক্ষ করলে দেখা যাবে পিঠের দিক থেকে প্রায় চল্লিশ ডিগ্রি অ্যাঙ্গেলে একটা ছুরি বেঁধানো পিঠে।
ওথেলোর ডেসডিমোনা!
ও স্থবির হয়ে গিয়ে মায়ের দিকে তাকাল, বাকশক্তিও হারিয়ে ফেলেছে ও।
ওকে চুপ করে থাকতে দেখে মা বলল, ‘এটা পছন্দ হল না? তবে এইটা?’ পায়ের গোছ থেকে শাড়িটা তুলে একটা অসাধারণ সুন্দর ময়ূরের ট্যাটু বের করে আনল মা, তবে এটা বেশ ঝাপসা।
ও বিস্ময়ের চূড়ান্তে পৌঁছে বলল, ‘তু-তুমি ট্যাটু করেছ! কিন্তু কেন মা?’
মা ওর মুখটা তুলে নিজের বুকে চেপে ধরল, ‘এই একটা জিনিসই যে পারি আমি মিমি! আর কিছুই যে করার ক্ষমতা নেই আমার। ছোট্ট থেকে, উল্কি আঁকাই ছিল আমার শখ। বন্ধুবান্ধবদের কত যে এঁকে দিয়েছি! বিয়ের পর তোর ঠাকুমা একদিন আমার হাতের একটা উল্কি দেখে ভীষণ বকাবকি করল, সব ছেড়ে দিলাম। কিন্তু তোর বাবা চলে যাওয়ার পর আবার শুরু করতেই হল। তোর দাদার অত টাকা ফিজ, তোর খরচ, ওইটুকু পেনশনে কি হয়? তাই নতুন করে শুরু করলাম। তোরা স্কুলে বেরিয়ে যেতিস, আমিও বেরিয়ে পড়তাম শিখতে। আগে থেকে তো জানতামই, তাই হাত পাকাতে বেশি টাইম লাগল না। তোর স্কুলের অনেককেই করে দিয়েছি আমি। রাসবিহারী মোড়ের ট্যাটু সেন্টারে আমিও একজন আর্টিস্ট!’
মিমির চোখ ঝাপসা হয়ে আসছিল। ওর আঁকার জন্মগত প্রতিভা তাহলে মায়ের থেকে পাওয়া! বুজে আসা গলায় কোনোমতে ও বলল, ‘আমাদের বলনি কেন মা?’
মা বলল, ‘ট্যাটু জিনিসটাই তো আমাদের সমাজে এখনো কেমন বাজেভাবে দেখা হয় রে। এটা যে কতবড় আর্ট সেটা লোকে বোঝে না, তাদের ধারণাই নেই যে কাগজে আঁকা আর চামড়ায় আঁকার মধ্যে অনেক পার্থক্য। তোরা কেমনভাবে নিবি ব্যাপারটা, বুঝতে পারিনি তো! তাই বলিনি। তোদের কাছে আসতেও দিতাম না তাই। পাছে দেখে ফেলিস! ফেসবুক বা বাইরেও তোদের সাথে বেরোলে যদি কারুর সঙ্গে দেখা হয়ে যায়, আলটপকা কিছু বলে বসে? তাই বেরোতামও না।’
মিমি আর চোখের জল মুছছিল না। এতদিনের জমে থাকা সব অভিমান যদি আজ জল হয়ে বেরোতে চায়, তা বেরোক। মা ওদের জন্য এত কষ্ট করেছে? আর সেই মা-কে ও কিনা কত ভুল ভেবেছে! ওর এরকম কনভেনশনের বাইরে গিয়ে পড়তে যাওয়ার জন্য মা-কে কত খাটতে হয়েছে। ওরা কি ভাববে সেইজন্য মা দিনের পর দিন কোথাও বেরোয়নি ওদের সাথে, আড়ালে এত কষ্ট করে চাহিদা মিটিয়েছে ওদের।
এতটা নিঃস্বার্থ কি কেবল মায়েরাই হতে পারে! কিভাবে এত ভালোবাসা শোধ করবে ও?
মিনিট দশেক বাদে ও মা-কে জড়িয়ে ধরল, ‘তুমি তোমার করা সব ট্যাটু গুলোর ছবি দিতে পারবে মা?’
মা ওকে একটুও বাধা দিল না, ‘সে তো প্রচুর। সেন্টারের অ্যালবামেই রাখা আছে। কি করবি?’
মিমি শক্ত করে মা-কে জড়িয়ে ধরে বলল, ‘আমার ওই ইন্সটিটিউটে পাঠাব। ওরা তোমাকেও সিলেক্ট করবে দেখো ইন্টার্নশিপের জন্য! আমরা দুজনেই যাব মা!’
তারপর ও মায়ের কপালে একটা চুমু খেয়ে বলল, ‘আর আমি এখন পৃথিবীর সবচেয়ে গুণের, সবচেয়ে মা-টার সঙ্গে এখন যাব প্রভাসকে দেখতে। হ্যাপি মাদার্স ডে মা!’
সক্কাল সক্কাল ঘুম থেকে উঠেই মিমির অভ্যেস হল বিছানায় শুয়ে শুয়েই ফেসবুকটা একবার আলগোছে দেখে দেওয়া, হোয়াটসঅ্যাপটা একবার চেক করা। এমনিতেই রাতে শোয় ঘড়ির কাঁটা মোটামুটি বারোটা পার হলেই, তারপর গভীর রাতে কেউ ওকে মেসেজ পাঠিয়ে রাখবে এমন কোনো বিশেষ ব্যক্তি ওর জীবনে এখনও নেই।
তবু, এটা যেন একটা অভ্যেস হয়ে দাঁড়িয়েছে।
আজকে ফেসবুক খুলতেই উপচে পড়ল সমস্ত বন্ধুর মাদার্স ডে উপলক্ষে মা-কে প্রচুর ভালোবাসার কথা। মা-কে তারা যে কত ভালোবাসে, মা ছাড়া তারা যে সম্পূর্ণ নিঃস্ব সেটা বিভিন্ন শেয়ারড ছবি, ভিডিও, কবিতার মাধ্যমে প্রত্যেকে বুঝিয়ে দিতে চায়। কেউ মা-র সঙ্গে ছবি পোস্ট করেছে, কেউ মা-কে নিয়ে বেরোনোর প্ল্যান করছে, কেউ আবার নিজেই কবিতা লিখে ফেলেছে কয়েক লাইনের।
মিমি লক্ষ করল বেশিরভাগ বন্ধুরাই তাদের মায়ের প্রোফাইলটাকে ট্যাগ করে দিয়েছে, কারুর কারুর মা তো ইতিমধ্যেই রিপ্লাইও দিয়ে দিয়েছেন। আস্তে আস্তে সবার মা-ই তাহলে ফেসবুকে অ্যাকাউন্ট খুলছে।
দেখেশুনে মিমির মেজাজ খিঁচরে গেল। সবার মা যতই সবচেয়ে কাছের বন্ধু হোক না কেন, ওর মা নয়। আর এইরকম ফেসবুক করা আধুনিক মানসিকতার তো নয়ই। ছোট থেকেই কেমন যেন একটা ছাড়াছাড়া ভাব মায়ের। ছোট থেকেই স্কুল থেকে এসে যখন বাংলা সিরিয়ালের মতো ও মা-কে জড়িয়ে ধরতে যেত, সঙ্গে সঙ্গে মা ধীরে ধীরে ঠেলে সরিয়ে দিত ওকে। মানে, মা-র কাছে গেলেই কেমন একটা মায়ের চারপাশে অদৃশ্য বিকর্ষণ বল কাজ করতে শুরু করত। শুধু ওর সঙ্গে যে, তা নয়, দাদার সাথেও এই এক জিনিস। প্রথম প্রথম এই নিয়ে অনেক অনুযোগ করত ও, তারপর আস্তে আস্তে নিঃস্পৃহ হয়ে গেছে। শুধু মাঝে মাঝে ও নিজের মনেই ভাবে কেউ কাছে গেলেই মা যদি এরকম সরিয়ে দেয় সবসময়, ও আর দাদা পৃথিবীতে এল কি করে!
যাই হোক, এসব আর ভেবে লাভ নেই। সবাই তো একরকম ছাঁচে ঢালা হয় না, একটা নিশ্বাস ফেলে বিছানা থেকে নামতে নামতে ভাবল মিমি। ওর সব বন্ধুরা তাদের মায়েদের নিয়ে হরদম সিনেমা দেখতে যায়, কি কোথাও খেতে যায়। ব্রেক আপ হলে পর্যন্ত সবচেয়ে আগে তারা বলে মা-কে।
আর ও? সেই বন্ধুত্বই কোনোদিন হল না মায়ের সাথে ওর। ও কি কম চেষ্টা করেছে? কতবার বলেছে মা-কে, ‘চল না মা! আজ বিকেলে কোথাও ঘুরে আসি! তোমাকে বাসে ট্রেনে উঠতে হবে না, ওলায় করে যাব আসবে।’
মা নিরাসক্ত উত্তর দিয়ে এড়িয়ে গেছে, ‘না, আজ শরীরটা ম্যাজম্যাজ করছে। তার ওপর সব ঘর এলোমেলো হয়ে আছে, গোছাতে হবে। অন্য আরেকদিন যাবো। তুই যা না, ঘুরে আয় বন্ধুদের সাথে।’
আগে বাবা থাকতে তবু হইহুল্লোড় করত, বাবা দুম করে চলে যাওয়ার পর যে মিমি কি একা হয়ে গেছে!
মিমি আজ অবধি বুঝে উঠতে পারল না, মা কি চায়। নিজের কর্তব্যে কোনো খামতি রাখে না, কিন্তু মানুষের তো একটু আনন্দ করতেও ইচ্ছে করে!
আসলে মায়ের জীবনে ঘরদোর গোছানো ছাড়া আর কোনোকিছু নেই মনে হয়, সারাদিন খালি রান্নাঘর আর এটা সেটা গোছানো-সাজানো করেই চলেছে। স্কুল থেকে বা টিউশনি থেকে ফোন করলেই রেখে দেয়, বলে ‘ঝুল ঝাড়ছি, পরে কথা বলব।’
কারুর সারাটা দিন ঘরের মধ্যে কি করে ভালো লাগে? আগে তবু যখন ছিল ওকে নিয়ে টিউশনি ক্লাসে দিতে যেত, এখন ও ইঞ্জিনিয়ারিং হস্টেলে চলে যাওয়ার পর থেকে সেটাও বন্ধ। কোনো বন্ধু নেই, বাইরের কোনো জগৎ নেই, কি করে যে থাকে কে জানে!
ব্রাশ করে ও রান্নাঘরে একবার উঁকি মারল, যা ভেবেছে ঠিক তাই। মা চুপচাপ নিজের মনে কি একটা নাড়ু টাইপের জিনিস বানাচ্ছে। কিছু একটা পাকিয়ে পাকিয়ে মূর্তির শেপে কিছু করছে। এগুলো প্রায়ই বানায়, খেতেও দারুণ। কিন্তু ও যে আর তিনদিন বাদে এতদূরে চলে যাবে, সেই ব্যাপারে মা-র কোনো হেলদোল নেই। একবারও কাছে এসে বসে মাথায় হাত বুলিয়ে বলল না যে তুই এতদূরে চলে যাচ্ছিস, আমার খুব মন খারাপ করছে, সাবধানে থাকবি।
একবার ভাবল আজকের দিনটা জানিয়ে উইশ করে মা-কে, তারপর ভাবল ধুর! যার কোনো ফিলিংসই নেই, কি হবে এসব বলে!
ও আর কিছু বলল না। এখন ওর শেষ মুহূর্তের অনেক কাজ বাকি। ভিসা-পাসপোর্ট, অ্যাডমিশন লেটার এগুলো সব সুন্দর করে ফাইলে সাজিয়ে নিয়েছে। জামাকাপড়ও গোছানো হয়ে গেছে প্রায়। অবশ্য ওর সবসময় গোছানোই থাকে, ওদের বাড়ি যখনই কেউ আসবে, মনে করবে বুঝি কোনো সাজানো হোটেলে এসে পড়েছে, এতটাই পরিষ্কার থাকে সবসময়। ওর নিজের আর্ট ওয়ার্কগুলোও ঢোকাতে হবে সাবধানে, লাগেজেই দিয়ে দেবে ঠিক করেছে। হ্যান্ডব্যাগে নিয়ে প্লেনে অতক্ষণ বসে থাকা খুব কষ্টকর।
ভাবতে না ভাবতেই ফোন ঢুকল ওর, প্রিয়াঙ্কা। রিসিভ করতেই ওপাশ থেকে প্রিয়াঙ্কার মায়ের উত্তেজিত গলা ভেসে এল, ‘কিরে মিমি, কি করছিস? আজ কি প্রোগ্রাম তোদের?’
ও একটা ছোট ঢোঁক গিলল, ‘সেরকম কিছুই না গো! ওই বাড়িতেই। কেমন আছ কাকিমা?’
প্রিয়াঙ্কার মা ভীষণ হুল্লোড়ে, হইহই করে আড্ডায় গল্পে মাতিয়ে রাখতে পারেন সবাইকে, বললেন, ‘বাড়িতে কেন রে? আজ তো রোববার পড়েছে, তুই চলে যাবি। মা-কে নিয়ে বাহুবলী দেখে আয়। তোর কত ছবি দেখি সারাদিন ফেসবুকে রে, কি ভালো লাগে। পিঙ্কি দারুণ উপকার করেছে আমায় ফেসবুকটা শিখিয়ে দিয়ে, সারাদিন কোনো একঘেয়েমি আসে না। তোর মা-কেও শিখিয়ে দে না। আমার সাথে আলাপটাও হয়ে যাবে। উনি তো কোথাও যান না। হ্যাঁ রে, ওখানে গিয়ে ভালো ভালো ছবি পাঠাবি যেন!’
মিমি এবার নিজের মনেই হাসল। হু! ফেসবুক! কম চেষ্টা করেছে ও? মায়ের জন্মদিনে একটা স্মার্টফোন সারপ্রাইজ গিফট করেছে, তাতে সবকিছু ইন্সটল করে মা-কে পাশে বসিয়ে শিখিয়েছে। এরকমভাবে পর্যন্ত বলেছে তুমি দাদাকে চোখে দেখতে পাবে মা, আমিও চলে গেলে আমার সঙ্গে দেখে দেখে কথা বলতে পারবে, এমন কিছু হাতিঘোড়া জিনিস না, আজকাল সবাই ফেসবুক করছে।
মা দু-তিন মিনিট বসে থেকে অনিচ্ছাসত্ত্বেও দেখে টেখে কিছু একটা কাজের দোহাই দিয়ে সরে গেছে। বললেই বলে, ‘দূর! আমার ওসব ভালো লাগে না! একবার শিখে নিলে নেশা হয়ে যাবে তোদের মতো, তখন কাজকর্ম সব মাথায় উঠবে, কি দরকার! আর তোর দাদার সাথে কথার জন্য তো ল্যান্ডলাইনই ভালো, কেমন চেয়ারে বসে ধীরেসুস্থে কথা বলা যায়।’
‘আরে মোবাইলে তো তুমি শুধু বসে কেন, শুয়ে, দাঁড়িয়ে, কাত হয়ে যেভাবে খুশি কথা বলতে পারব!’ অধৈর্য হয়ে চেঁচিয়ে উঠেছিল মিমি।
মা রান্নাঘরের দিকে পা চালাতে চালাতে বলেছিল, ‘ও বাবা, সে আবার আরেক হাঙ্গামা। অত ফোন করলে সারাদিন কাজ করবো কখন? দরকার নেই বাবা, আমার ল্যান্ডফোনই ভালো।’
কাজ আর কাজ! নিজের মনে হতাশ মাথা নাড়ে মিমি। আজ পর্যন্ত মিমি বুঝে পেল না যে কি মা এই ঘরদোর গোছানো আর রান্না ছাড়া কি কাজ করে, কি করতে ভালো লাগে মায়ের আল্টিমেটলি! অবশ্য কিই বা করবে, কোনো যোগ্যতাই নেই মায়ের কিছু করার!
তারপরেও অনেকবার জোরাজুরি করেছে মা-কে শেখানোর জন্য। কত কাজও যে করা যায়, যেমন ক্যাব বুকিং, অনলাইন কেনাকাটা, গ্যাস বুক করা, এসবের অজুহাতও দিয়েছে।
মা কোনো আগ্রহই দেখায়নি। উল্টে একদিন ও বাথরুমে গেছে, পরিষ্কার শুনল মায়ের ফোনে ফেসবুকে কোনো নোটিফিকেশন ঢুকল, তার পরমুহূর্তেই ও শুনতে পেল, মা ফোনটা কানে ধরে, ‘হ্যালো হ্যালো, উত্তর দেবেন না তো ফোন করেছেন কেন!’ এসব বকে চলেছে।
রাগে দুঃখে মাঝে মাঝে কান্না পায় মিমির। এরকমভাবে পর্যন্ত বুঝিয়েছে লাল সিগন্যাল হলে গাড়ি থেমে যায়, আর সবুজ হলে চলতে শুরু করে, তুমি এটা মনে রাখবে মা, ফোন এলেই সবুজ, আর ফোন কাটার সময় লাল, এটুকু মনে রাখবে।
কিছুই লাভ হয়নি বিশেষ। মা সেই লাল দিয়ে ধরতে আর সবুজ দিয়ে কাটতে যেত। মোবাইল পড়ে থাকত, মা ল্যান্ডফোন থেকেই কথা বলত।
বাধ্য হয়ে মাসখানেক আগে ফোনটা ওএলএক্স-এ বেচে দিল ও।
ওপাশ থেকে এবার প্রিয়াঙ্কা চেঁচাল, ‘কিরে, গোছগাছ কমপ্লিট? আমার তো ভেবেই এক্সাইটেড লাগছে মিমি, আমাদের সব ফার্স্ট সেকেন্ড হওয়া পাবলিকগুলো টুয়েলভের পর বাইরে পড়তে যাবে বলে সেই সেভেন এইট থেকে স্যাট, টোয়েফলের প্রিপারেশন নিয়ে চুল পাকিয়ে ফেলল, তাদের নাকের ডগা দিয়ে তুই এতবড় একটা ইন্সটিটিউটে পড়তে যাচ্ছিস, তাও আবার ফুল স্কলারশিপে। আই অ্যাম ফিলিং সো প্রাউড অফ ইউ সুইটি! আজকে যেতাম তোর বাড়ি, কিন্তু আজ আমি আর মা বেরোচ্ছি, বাহুবলী আর পোস্ত দেখব, একদম ব্যাক টু ব্যাক!’
মিমি হাসল, অস্ফুটে বলল, ‘বাহ। দারুণ। তবে আমি ঠিক পড়তে যাচ্ছি না, ইন্টার্নশিপ করতে যাচ্ছি। আর স্কলারশিপ নয়, আমি স্টাইপেন্ড পাব।’
প্রিয়াঙ্কা হাঁ হাঁ করে উঠল, ‘উফ, ওই হল বাবা! তোর হাতের কাজ এতটাই সুন্দর যে দেখে ওই ওয়ার্ল্ডফেমাস বডি পেইন্টিং অ্যাকাডেমি পড়ার বদলে ডাইরেক্ট ইন্টার্নশিপের জন্য তোকে অ্যাপ্রোচ করেছে, তাই তো? ভাবা যায়? তার ওপর প্যারিস! উফ, ভাবলেই বুকের রক্ত ছলাৎ করে ওঠে যে তুই প্যারিসে থাকবি। এ তো পুরো থ্রি ইডিয়টসের ফারহান ক্যুরেশির গল্প! কি ভাগ্য তোর! অ্যাই, এর পরের বার এসে আমার পিঠে বাহুবলীর প্রভাসকে এঁকে দিবি তো?’
পাশ থেকে প্রিয়াঙ্কার মায়ের গলা স্পষ্ট শুনতে পেল মিমি, ‘ভাগ্য কেন হবে? পরিশ্রম বা প্রতিভাকে যারা ভাগ্য বলে ছোট করে তারা আসলে ফাঁকিবাজ, ঠিক তোর মতো। তোকে তো ছোট থেকে কতবছর ধরে আঁকা শেখালাম, ঠিক করে এখনো একটা চোখ আঁকতে শিখলি না, ওই খালি ফিল্মস্টারদের নিয়েই পড়ে থাক। আর মিমি? কোনোদিন ও কোথাও না শিখে এত দারুণ আঁকার হাত ওর। এটা ট্যালেন্ট না?’
ফোনটা রেখে মিমিও ভাবল সত্যিই আঁকাটা ওর প্রতিভাই বটে। নাহলে কোনোদিনও না শিখে ওর হাত এত সড়গড় হয় কিভাবে। গানবাজনা, আঁকা এসব তো বংশগত হয় বলে, কার থেকে যে ও এই প্রতিভাটা পেল কে জানে! বাবামা তো আঁকার ধারেকাছে দিয়ে যায়নি কোনোদিন। তাও আবার অদ্ভুতভাবে এমনি আঁকতে ওর হাত খোলে না তেমন, কিন্তু হিউম্যান বডিতে আঁকার সময় ওর হাত যেন কথা বলতে শুরু করে। তাই অনেক ভেবেচিন্তে ফরম্যাল আর্ট শেখার বদলে বডি পেইন্টিং শেখার কথাই ভেবেছিল ও। এদেশে তেমন চালু না হলেও বিদেশে এটার দারুণ কদর, বড় বড় একজিবিশন হয়, ঠিকমতো ইন্টার্নশিপটা করতে পারলে ওখানেই প্লেসমেন্ট পেয়ে যাবে ও, তারপর তো একদম এনআরআই। কে আর আসে এই দেশে!
মা কখন জলখাবার নিয়ে ঢুকেছে ও খেয়াল করেনি। ওর ফেবারিট লুচি আর মাখামাখা আলু চচ্চড়ি, আর সাথে গাঙ্গুরামের সেই ‘আবার খাবো’ মিষ্টি। আহ, মুখে দিলেই যেন মিলিয়ে যায়, মিষ্টির একটা কোণা ভেঙে মুখে পুরে ভাবল মিমি। আচ্ছা গাঙ্গুরামে কে গিয়ে নিয়ে এল মিষ্টি? দাদা তো নেই। তবে কি মা-ই নিয়ে এসেছে? কে জানে! ও আর অতশত ভাবতে পারল না। এখন ওর মাথায় অনেক চাপ। স্টাইপেন্ড পাবে ঠিকই, কিন্তু প্যাসেজ মানিটা তো নিজেদের দিতে হয়েছে!
মা-কে যখন পুরো ব্যাপারটা জানিয়েছিল, ভেবেছিল মা রাজিই হবে না, পড়তে টড়তে গেলে তবু ঠিক আছে, কিন্তু বডি পেন্টিং। মায়ের মতো আদ্যিকালের মানসিকতার মহিলা কিসব খারাপ ভাবত কে জানে! হয়তো নোংরা কিছুই ভেবে বসতো। তাই ও অতকিছু জানায়ও নি, শুধু বলেছিল আর্ট স্কুলেই চান্স পেয়েছে।
মা তেমন কিছু বলেনি, শুধু ওর মোট কত টাকা লাগবে, কোথায় থাকবে এইসব জিগ্যেস করেছিল। এমনিতে ওদের অবস্থা খুব একটা ভালোও না, আবার খারাপও না। বাবা মারা যাওয়ার পর পেনশনের টাকাতেই সংসার চলছে ওদের। কিন্তু দাদা পড়তে যাওয়া থেকে ইস্তক একটু টানাটানি চলছে। তবে তা নিয়ে মা কিছু বলে না। কি করে চালায়, দাদার কলেজের মোটা ফি, ওর পেছনে খরচ, কোথা থেকে টাকা আসে মা-ই জানে। বাবার পেনশন তো খুব বেশি কিছু নয়। তবে ও এব্যাপারে কিছু জানতে চায় না। আসলে সেই বন্ডিংটাই ওর আর ওর মায়ের মধ্যে নেই। সবকিছুই কেমন ছাড়াছাড়া! কোথা যায় না, মেশে না, কি যে করে ভগবানই জানেন!
জলখাবার খেয়ে নিয়ে ও একটু ইতস্তত করে মায়ের কাছে গেল। যাওয়ার আগে ওর পাঁচ-ছ’হাজার মতো টাকা চাই। ওই ওর করা যে কোনো বডি পেন্টিং এর লাইভ একটা মডেল ওরা ওখানে নিয়ে যেতে বলেছে। ও তো এমনি পেপারে ডিজাইন করে পাঠিয়েছিল অ্যাপ্লিকেশন, তাই এটা দরকার। আর এটা নিয়েই ও একটু চাপে আছে। চামড়ার ওপর আঁকতেই ওর ভালো লাগে সবচেয়ে বেশি, কিন্তু তেমন প্র্যাক্টিস তো করতে পারেনি। নিজের এত পয়সা খরচ করে যাচ্ছে, গিয়ে ওখানে ওর কাজ পছন্দ না হলে যদি ইন্টার্নশিপ বাতিল করে দেয়? অনেক ভেবেচিন্তে ও একটা ডিসিশন নিয়েছে, কলকাতায় বডি পেইন্টিং অ্যাকাডেমি তো নেই, কিন্তু নামকরা ট্যাটু সেন্টার তো আছে ওই রাসবিহারীর মোড়ে, ওর অনেক বন্ধু ওখানে ট্যাটু করিয়েছে। সেখানে গিয়ে যদি একটু টাকাপয়সা দিয়ে একবার প্র্যাক্টিস করা যায়, তাহলে নিজের গায়েই ও এঁকে নেবে। এব্যাপারে ও কথাও বলেছে কয়েকজনের সঙ্গে। সারা পৃথিবীতেই বডি পেন্টিং তো বটেই, ট্যাটুর ক্ষেত্রেও একই নিয়ম, শিখতে বা শেখাতে গেলে নিজের শরীরে করে দেখাতে হয়।
মা বলল, ‘ছ-হাজার টাকা! এক্ষুনি? কি করবি?’
মিমি মনে মনে একটু বিরক্ত হল, তবু মুখে এটা প্রকাশ করল না, ‘একটা কাজ আছে।’
মা এবার চুপ করে গেল, ‘এখন তো অত টাকা হবে না আমার কাছে। মাসের শেষ, এমনিই এখন তোর যাওয়ার জন্য হাতে কিছু নেই। তাও কি দরকার বললে না হয়….!’
মিমি এবার রেগে গেল, মা-কে তো ও এটাই বলেনি যে বডি পেন্টিং শিখতে যাচ্ছে ও, সেখানে ট্যাটু করাবে শুনলে কি বলবে কে জানে! তবু ও আর চুপ করে থাকতে পারল না, ‘ট্যাটু করাব। আর সেটা শখে নয়, দরকারে। বুঝেছো? টাকাটা দিতে পারবে কি?’
মা এবার কেমন যেন থমকে গেল, ‘ট্যাটু? মানে উল্কি? কেন হঠাৎ?’
মিমি বেজারমুখে উত্তর দিল, ‘লাগবে আমার, ওখানে গিয়ে। তুমি টাকাটা দিতে পারবে কি? আমি তোমায় পরে সব শোধ করে দেব।’
মা চুপ করে রইল, কোনো উত্তর দিল না।
মিনিটখানেক দাঁড়িয়ে থেকে ও দুমদুম করে নিজের ঘরে চলে এল।
মায়ের এই নিরাসক্তির জন্য ওর রাগও হচ্ছে আবার মা-কেও সম্পূর্ণ দোষ দেওয়া যায় না। এত টাকা মা হঠাৎ কোথা থেকে পাবে। কি করবে এখন ও নিজেই বুঝতে পারছে না। যাওয়ার আগে আগে করালে একদম টাটকা থাকবে বলে এতদিন কাজটা ফেলে রেখেছিল। সেটাই ভুল হয়েছে। আগে থেকে বলে রাখলে হয়তো মা…।
ওর ভাবনা শেষ হল না, মা এসে ঢুকেছে ঘরে। আঁচলে হাত মুছতে মুছতে বলল, ‘ট্যাটু করতে কিন্তু খুব লাগে, স্কিনের কিছুটা ভেতর দিয়ে ছুঁচ চালায় তো, করার পরেও জ্বর চলে আসে, ফোলা ভাবটা থাকে প্রায় এক সপ্তাহ। তোর কষ্ট হবে না?’
বাবা! মা এত কি করে জানল! মিমি তবু শান্তভাবে উত্তর দিল, আর ঢেকেঢুকে লাভ নেই, ‘কিছু করার নেই মা! আমি বডি পেন্টিং এর ইন্টার্নশিপ করতে যাচ্ছি, নরম্যাল আর্টের নয়। সেখানে এটা করে নিয়ে যেতে হবে।’
মা এবার অবাক হয়ে গেল, ‘বডি পেন্টিং? মানে তুই ট্যাটু শিখতে যাচ্ছিস?’
মিমি এবার বিরক্ত হয়ে উঠল, এই শুরু হল বোকা বোকা প্রশ্ন আর জেরা, ‘ট্যাটু শুধু শরীরের একটা জায়গায় হয় আর সেটা ছুঁচ দিয়ে। কিন্তু বডি পেন্টিং সারা শরীরে করা হয়, আর সেটা ছুঁচ দিয়েও হতে পারে, এমনি রঙ দিয়েও। আমার ওটাতেই ইন্টারেস্ট। এটা খুব নতুন একটা আর্ট, আর ডিম্যান্ডও খুব।’
মা এবার চুপ করে গেল।
মিমি আবার বলল, ‘রাসবিহারীর মোড়ে একটা ভালো ট্যাটু সেন্টার আছে, সেখানেই করাব।’
মা বলল, ‘কিসের ছবি করাবি?’
মিমি বলল, ‘এখনো তেমন কিছু ভাবিনি, তবে হিউম্যান ফিগার ঠিক করেছি, ওই ড্রাগন টাগন নয়।’
ওদের সাবেক আমলের ঘরে ঘটাং ঘটাং ফ্যান চলছে, বাইরে কিছু একটা পাখি ডেকে চলেছে একটানা। তারই মধ্যে মা ওর একদম সামনে এলে দাঁড়াল, একমুহূর্ত ইতস্তত করে ন্যাতার মতো জড়িয়ে থাকা পড়নের শাড়িটা সরিয়ে দিল পেটের সামনে থেকে, ‘এরকম হলে চলবে? তাহলে আমিই করে দিতে পারি, পয়সা লাগবে না কিছু। এটা আমিই করেছি।’
মিমি একমুহূর্তের জন্য হতভম্ব হয়ে গেল। মায়ের পেটে সুনিপুণ হাতে আঁকা একটা সুন্দরী মহিলার নিখুঁত পোর্ট্রেট। শুয়ে থাকা একজন ইউরোপিয়ান তরুণী, তাঁর গলা দিয়ে এলিয়ে পড়ে রয়েছে একটা সুন্দর নেকলেস। সারা শরীরে কোথাও বেদনার ছাপ না থাকলেও মুখে কেমন একটা অবিশ্বাস ও ব্যাথার ছাপ। একটু ভালো করে লক্ষ করলে দেখা যাবে পিঠের দিক থেকে প্রায় চল্লিশ ডিগ্রি অ্যাঙ্গেলে একটা ছুরি বেঁধানো পিঠে।
ওথেলোর ডেসডিমোনা!
ও স্থবির হয়ে গিয়ে মায়ের দিকে তাকাল, বাকশক্তিও হারিয়ে ফেলেছে ও।
ওকে চুপ করে থাকতে দেখে মা বলল, ‘এটা পছন্দ হল না? তবে এইটা?’ পায়ের গোছ থেকে শাড়িটা তুলে একটা অসাধারণ সুন্দর ময়ূরের ট্যাটু বের করে আনল মা, তবে এটা বেশ ঝাপসা।
ও বিস্ময়ের চূড়ান্তে পৌঁছে বলল, ‘তু-তুমি ট্যাটু করেছ! কিন্তু কেন মা?’
মা ওর মুখটা তুলে নিজের বুকে চেপে ধরল, ‘এই একটা জিনিসই যে পারি আমি মিমি! আর কিছুই যে করার ক্ষমতা নেই আমার। ছোট্ট থেকে, উল্কি আঁকাই ছিল আমার শখ। বন্ধুবান্ধবদের কত যে এঁকে দিয়েছি! বিয়ের পর তোর ঠাকুমা একদিন আমার হাতের একটা উল্কি দেখে ভীষণ বকাবকি করল, সব ছেড়ে দিলাম। কিন্তু তোর বাবা চলে যাওয়ার পর আবার শুরু করতেই হল। তোর দাদার অত টাকা ফিজ, তোর খরচ, ওইটুকু পেনশনে কি হয়? তাই নতুন করে শুরু করলাম। তোরা স্কুলে বেরিয়ে যেতিস, আমিও বেরিয়ে পড়তাম শিখতে। আগে থেকে তো জানতামই, তাই হাত পাকাতে বেশি টাইম লাগল না। তোর স্কুলের অনেককেই করে দিয়েছি আমি। রাসবিহারী মোড়ের ট্যাটু সেন্টারে আমিও একজন আর্টিস্ট!’
মিমির চোখ ঝাপসা হয়ে আসছিল। ওর আঁকার জন্মগত প্রতিভা তাহলে মায়ের থেকে পাওয়া! বুজে আসা গলায় কোনোমতে ও বলল, ‘আমাদের বলনি কেন মা?’
মা বলল, ‘ট্যাটু জিনিসটাই তো আমাদের সমাজে এখনো কেমন বাজেভাবে দেখা হয় রে। এটা যে কতবড় আর্ট সেটা লোকে বোঝে না, তাদের ধারণাই নেই যে কাগজে আঁকা আর চামড়ায় আঁকার মধ্যে অনেক পার্থক্য। তোরা কেমনভাবে নিবি ব্যাপারটা, বুঝতে পারিনি তো! তাই বলিনি। তোদের কাছে আসতেও দিতাম না তাই। পাছে দেখে ফেলিস! ফেসবুক বা বাইরেও তোদের সাথে বেরোলে যদি কারুর সঙ্গে দেখা হয়ে যায়, আলটপকা কিছু বলে বসে? তাই বেরোতামও না।’
মিমি আর চোখের জল মুছছিল না। এতদিনের জমে থাকা সব অভিমান যদি আজ জল হয়ে বেরোতে চায়, তা বেরোক। মা ওদের জন্য এত কষ্ট করেছে? আর সেই মা-কে ও কিনা কত ভুল ভেবেছে! ওর এরকম কনভেনশনের বাইরে গিয়ে পড়তে যাওয়ার জন্য মা-কে কত খাটতে হয়েছে। ওরা কি ভাববে সেইজন্য মা দিনের পর দিন কোথাও বেরোয়নি ওদের সাথে, আড়ালে এত কষ্ট করে চাহিদা মিটিয়েছে ওদের।
এতটা নিঃস্বার্থ কি কেবল মায়েরাই হতে পারে! কিভাবে এত ভালোবাসা শোধ করবে ও?
মিনিট দশেক বাদে ও মা-কে জড়িয়ে ধরল, ‘তুমি তোমার করা সব ট্যাটু গুলোর ছবি দিতে পারবে মা?’
মা ওকে একটুও বাধা দিল না, ‘সে তো প্রচুর। সেন্টারের অ্যালবামেই রাখা আছে। কি করবি?’
মিমি শক্ত করে মা-কে জড়িয়ে ধরে বলল, ‘আমার ওই ইন্সটিটিউটে পাঠাব। ওরা তোমাকেও সিলেক্ট করবে দেখো ইন্টার্নশিপের জন্য! আমরা দুজনেই যাব মা!’
তারপর ও মায়ের কপালে একটা চুমু খেয়ে বলল, ‘আর আমি এখন পৃথিবীর সবচেয়ে গুণের, সবচেয়ে মা-টার সঙ্গে এখন যাব প্রভাসকে দেখতে। হ্যাপি মাদার্স ডে মা!’
দাদা হাসিমুখে বললেন, ”নমস্কার, ফিরে এলাম ব্রেকের পর, আপনারা দেখছেন ফ্লিপকার্ট প্রেজেন্টস দাদাগিরি সিজন সেভেন, এবার শুরু হবে আমাদের গুগলি রাউন্ড। প্রথমেই থাকছে হাওড়ার গুগলি।” সঙ্গে সঙ্গে সমস্ত লাইট গিয়ে পড়ল হাওড়ার কন্টেন্সট্যান্টের দিকে।
জিনিয়া টিভির মধ্যে প্রায় ঢুকে পড়ে পারলে! সারাটাদিন কলেজ, তারপর সংসারে অক্লান্ত খাটুনির মাঝে ও হা-পিত্যেশ করে বসে থাকে কখন রাতে এই দাদাগিরি দেখবে, বিশেষত গুগলি রাউন্ড। বস্তাপচা সিরিয়াল ওর কোনোদিনই ভাল লাগে না, স্কুলে পড়ার সময় খুব ভালো ক্যুইজ করত ও, সেই পুরনো নেশাটা ওকে আবার পেয়ে বসেছে। তার ওপর ছোটবেলা থেকেই ও দাদার অন্ধ ভক্ত। মুগ্ধ হয়ে ও সৌরভ গঙ্গোপাধ্যায়ের সাবলীল অথচ আভিজাত্যে ভরা সঞ্চালনা দেখে। ও দাদাগিরির অডিশনেও যায় না, ফোনে উত্তর মেসেজও করে না কোনোদিন, তবু নিজেকে অদৃশ্যভাবে দাদাগিরির কোনো একটা সিটে বসিয়ে ফ্যালে, প্রতিযোগীদের আগেই উত্তর দিয়ে দিতে পারলে অদ্ভুত একটা আনন্দ হয় ওর। আর কি! জীবনের একঘেয়েমির মাঝে এটুকুই যা টাটকা বাতাস!
জিনিয়া রিমোটের ভল্যুমটা অনেকটা বাড়িয়ে দিল, একবার মনে হল ঘরে অরিন্দম ঘুমোচ্ছে, ওর ঘুম ভেঙে যেতে পারে, তাই চট করে গিয়ে দরজাটা ভালো করে টেনে দিয়ে এসে নড়েচড়ে বসল মাটিতে। কিন্তু হাওড়ার গুগলি ওর আর শোনা হল না। দুম করে লোডশেডিং হয়ে গেল।
অন্ধকারের মধ্যে প্রথমেই জিনিয়ার মনে হল হাতড়ে হাতড়ে সামনে থেকে রিমোটটা নিয়ে টিভির পর্দায় ছুড়ে মারে! ধ্বংস করে ফেলতে ইচ্ছে হল সবকিছু। ছোট থেকেই রেগে গেলে ওর জ্ঞান থাকে না। তারপর হঠাৎ কেঁদে ফেলল ও। এখানে দিনের মধ্যে অন্তত চার ঘণ্টা কারেন্ট থাকে না। তার মধ্যেই জিনিয়া সব কাজ করে, কিন্তু কয়েকদিন ধরেই ঠিক এই সময়টায় যেন জিনিয়াকে শায়েস্তা করার জন্যই কারেন্ট চলে যাচ্ছে। ওর আর সহ্য হল না। দুম দুম করে গিয়ে পাশের ঘরে ঘুমন্ত অরিন্দমের পিঠে জোরে জোরে দুটো কিল বসিয়ে দিল।
অরিন্দম অঘোরে ঘুমচ্ছিল, হঠাৎ এরকম অযাচিত আক্রমণে ও ”কে কে!” করে উঠে বসল আর অন্ধকারে একদম হতবুদ্ধি হয়ে গেল।
জিনিয়া চোখের জল মুছে চিৎকার করে বলল, ”খুব মজায় ঘুমোচ্ছ, না? তোমার কোনো মনুষ্যত্ব আছে? উফ বিয়ের আগে চিনতে আমি কি ভুল-ই না করেছিলাম! বেশ তো আমাকে বাড়ি থেকে ফুঁসলিয়ে নিয়ে এসে এই গাড্ডায় ফেললে, আমার প্রতি কি তোমার কোনো কর্তব্যই নেই? তুমি কি মানুষ?”
এহেন উপর্যুপরি দোষারোপে কাঁচা ঘুম ভেঙে অরিন্দম ফ্যালফ্যাল করে তাকিয়ে রইল। বাইরে থেকে জানলা দিয়ে চাঁদের আলো এসে পড়েছে, তাতে ও লক্ষ করল কি জিনিয়ার কান্নাভেজা মুখ? মনে তো হয়, না! জিনিয়া ফোঁপাতে ফোঁপাতে আবার চেঁচাল, ”হাঁ করে তাকিয়ে আছ কেন? মুখ দেখে মনে হচ্ছে কিছুই যেন বুঝছ না! আমাকে তো বাড়ির বিনা পয়সার কাজের লোক বানিয়েই দিয়েছ, এখন কি মেরে ফেলে আমার বাবার থেকে টাকা আদায়ের ধান্দা তোমার? খুব শখ ছিল, না? বামন হয়ে চাঁদ ধরে ফেললে! তোমার মনে হয় না, আমি বিয়ের আগে কিভাবে মানুষ হয়েছি আর এখন কিভাবে কাটাচ্ছি? আমাদের বাড়িতে ঠিকে ঝি ছাড়াও দুটো কাজের লোক ছিল, কোনোদিন এক গ্লাস জল পর্যন্ত নিজে নিয়ে খাইনি আমি! গাড়ি ছাড়া এক পা চলতাম না। কি ছিল না আমার, রূপ, গুণ সব ছিল। আমার থেকে কত খারাপ দেখতে পড়াশুনোতেও লবডঙ্কা মনীষা কত ভালো বিয়ে করে বরের সাথে লন্ডন চলে গেল। আর আমি? বাবামা-কে দুঃখ দিয়ে তোমার সাথে পালিয়ে এসে ঘর মোছা, কাপড় কাচা থেকে শুরু করে তোমার এঁটো বাসন পর্যন্ত মাজছি, আর তার সাথে কলেজও করছি! তাই দেখে তোমার খুব আনন্দ, না?”
অরিন্দমের এতক্ষণে ঘুমের ঘোর পুরোটাই কেটে গেছে, ও বলল, ”তুমি তো সব জেনেই আমাকে মন্দিরে গিয়ে বিয়ে করেছিলে জিনি! আমি তো তোমার কাছে কিছু লুকোইনি! আমি তো বলেছিলাম তুমি পারবে না, আমি সবে এই ছোট চাকরিটা পেয়েছি, গুছিয়ে নিতে সময় লাগবে। কিন্তু তুমিই তো বলেছিলে তুমি মানিয়ে নিতে পারবে। আমাকে আর একটু সময় দাও আমি একটু গুছিয়ে নিই……।”
জিনিয়া কেঁদে ফেলল, ”কত? আর কত সময় দেব তোমায়? সাতমাস তো হয়ে গেল। এই সাতমাসে আমার চেহারাটা কি হয়েছে তাকিয়ে দেখেছ একবারও? ভোর হতে না হতেই বেরিয়ে যাও, ফেরো রাত্তির সাড়ে নটায়, খাবার মুখের সামনে ধরে দিই, খেয়ে ঘুমিয়ে পরো, আমার দিকে তাকাবার সময় হয় তোমার?”
অরিন্দম বুঝে উঠতে পারছিল না কিসের জন্য জিনিয়ার হঠাৎ এমন রাগ, তবু অপরাধীর গলায় বলল, ”সারাদিন ফ্যাক্টরিতে আগুনের সামনে ঘুরে ঘুরে লেবারগুলোকে কাজ করাতে হয় জিনি, একমুহূর্ত বসি না, এসে খুব ঘুম পেয়ে যায়! কিন্তু তোমারও সত্যি খাটনি হচ্ছে জিনি, সারাদিন কলেজ, তারপর আবার এসে এত পরিশ্রম! আচ্ছা আমি এবার থেকে এসে ভাত ডাল ফুটিয়ে নেব, তুমি বিশ্রাম নেবে।”
জিনিয়া আরো রেগে গেল, ”কেন? বিশাল মহানুভবতা দেখাচ্ছ বুঝি? তুমি রোজগার করবে, রান্না করবে আর আমি বসে বসে খাব? সেরকম বান্দা আমাকে পাওনি বুঝলে! জিনিয়া সেনগুপ্ত কারুর দয়ার পাত্রী হয়ে বেঁচে থাকে না! তোমার ধারণা আছে যে সারাদিনের ক্লান্তির পরে টিভিতে কোনো একটা প্রিয় প্রোগ্রাম দেখতে বসে লোডশেডিং হয়ে গেলে কেমন লাগে? ভেবে দেখেছ কোনোদিন? মনে হয়েছে কোনোদিনও ইনভার্টারটা লাগাই, কতবার বলেছি তোমায় গরমে আমার খুব কষ্ট হয়, দম আটকে আসে? পাত্তাই দাওনি, তুমি শুধু নিজেরটা নিয়েই ব্যস্ত!”
অরিন্দম এতক্ষণে ঝগড়ার উৎস বুঝতে পেরে চুপ করে গেল। জিনিয়া এর আগেও অনেকবার বলেছে ইনভার্টার কিনতে, কিন্তু এখন কেনা অসম্ভব ওর পক্ষে। মাইনে পায় সাড়ে বারো হাজার টাকা, সেখান থেকে বাড়িতে পাঠাতে হয় চার হাজার টাকা, মেদিনীপুরের বাড়িতে মা আর ছোটভাইটা না হলে না খেয়েই মরে যাবে! বাকি টাকার মধ্যে তিন হাজার টাকা যায় বাড়ি ভাড়া, তাছাড়া গ্যাস, ইলেক্ট্রিসিটি, জিনিয়ার পড়াশুনোর খরচা তো আছেই, বাকিটায় টেনেটুনে মাস চালাতে হয়। ইনভার্টার কেনা মানে প্রায় কুড়ি হাজার টাকার ধাক্কা, কোত্থেকে পাবে ও! এখনো দুটো বন্ধু দশ হাজার টাকা পায় ওর কাছে। একটা দীর্ঘশ্বাস ফেলে ও বলল, ”জিনি তোমার এখন নিশ্চয়ই আফসোস হচ্ছে ঝোঁকের মাথায় আমাকে বিয়ে করে?”
জিনিয়া রাগে ফেটে পড়ল, জোরে জোরে মাটিতে পা ঠুকতে ঠুকতে বলল,”হ্যাঁ হচ্ছে! সারাক্ষণ হচ্ছে! তুমি আমার জীবনটা শেষ করে দিয়েছ!” বলে ও দুমদাম করে ঘর থেকে বেরিয়ে গেল।
জিনিয়া প্রথমে ঘর থেকে বেরিয়ে কি করবে বুঝতে পারল না। এই ছোট্ট ঘুপচি ফ্ল্যাটটায় একটা মাত্র ঘর, এক চিলতে বারান্দা, তাতেও পা ফেলার জো নেই, বাড়িওয়ালার সব অকাজের জিনিসপত্রে ভর্তি! রাগ দেখিয়ে যাবেই বা কোথায়? রাতের খাওয়া আগেই মিটে গেছে, ও অন্ধকারে বারান্দায় গিয়ে ওই জঞ্জালের মধ্যেই বসে পড়ল। এখান থেকে আকাশ দেখা যায় না, চারপাশে শুধু ইমারৎ। জিনিয়া মশার কামড় খেতে খেতে দূরের বাড়িগুলো দেখতে লাগল। এতক্ষণ একনাগাড়ে অনেক কিছু বলে ফেলেছে ও মাথা গরম করে, এবার ওর অনুতাপ হতে লাগল। এইজন্যই অরিন্দম ওকে রাগিণী বলে ডাকে! কেন যে রাগটাকে কন্ট্রোল করতে পারে না ও! বেচারা অরিন্দমই বা কি করবে, জিনিয়াকে সুখী রাখার জন্য ও কত কষ্টই না করছে! জিনিয়া আজ অনেক কিছু আজেবাজে বলে ফেলল, অরিন্দম নাকি ওকে ফুঁসলিয়ে বিয়ে করেছে। কথাটা মনে হতেই জিনিয়ার মনটা মরমে মরে গেল। ছি ছি। ছোট থেকে এই মাথা গরম হলে আজেবাজে বলার রোগটা ওর আর গেল না। অরিন্দম কষ্টেসৃষ্টে টিউশনি করে কেমিস্ট্রিতে এম এসসি পড়ছিল, আর সাথে সাথে এদিক-ওদিক টুকটাক ফাংশনে সিন্থেসাইজার বাজাচ্ছিল। ছোট থেকে ও প্রথাগতভাবে কোথাও বাজানো শেখেনি, পাশের বাড়ির এক দাদা শিখত, সেই থেকে নাকি দেখে দেখে শেখা। কিন্তু ওর বাজানো দেখে কেউ তা বলবে না। ওর বাজনার অসাধারণ মূর্ছনাতেই প্রেমে পড়েছিল জিনিয়া, কলেজের ফেস্টে। সঙ্গীতের প্রতি ওর জন্মগত আকর্ষণ।
জিনিয়া পরে জানতে পেরেছিল সিন্থেসাইজারটা ওর নিজেরও নয়, সেই দাদারটা ভাড়া করা। ছোটখাটো কিছু ব্যান্ড ওকে বাজাতে ডাকত, প্রোগ্রাম পিছু টাকা দিত। তা থেকেও বেশ খুচখাচ রোজগার হত। জিনিয়ার বাড়ি থেকে হঠাৎ করে বিয়ে ঠিক করে ফেলায় জিনিয়াই বলেছিল যে করে হোক বিয়ে করতে! অরিন্দম বরং নিরস্ত করার চেষ্টা করেছিল, ”জিনি, আমাকে আর দেড় বছর সময় দাও, এম এসসি-টা হয়ে গেলে কোথাও না কোথাও কেমিস্টের কাজ ঠিক জুটিয়ে নিতে পারব। এখন বিয়ে করলে আমরা অকুল পাথারে পড়ব, আমার বাড়ির কথাও তো ভাবতে হবে। ছোটোভাইটার পড়াশুনো আছে, মায়ের ওষুধ! তাছাড়া আমার খুব ইচ্ছা বাজানোটা ভালো করে শিখি।”
কিন্তু জিনিয়ার পক্ষে তখন দেড় বছর তো দূর, দেড় মাসও অপেক্ষা করা সম্ভব ছিল না। একেই ওদের বাড়ির সোনার ব্যবসা, পড়াশুনোয় কারুরই তেমন আগ্রহ নেই। বাবার বন্ধু অতীশকাকুর ছেলের সাথে ছোট থেকেই ওর বিয়ে ঠিক হয়ে ছিল। সেই ছেলে বিদেশ চলে যাবার আগে বিয়ে করে নিয়ে যেতে চাইছিল। জিনিয়া আকুল হয়ে বলেছিল, ”অরি, এখন বিয়ে না করলে আমরা আর কোনদিনও এক হতে পারব না!” অরিন্দম তখন শুধু জিনিয়ার জন্য মাঝ পথে এম এসসি-র পড়া ছেড়ে দিয়ে একটা পেস্টিসাইড কোম্পানিতে সুপারভাইজার হিসেবে ঢোকে। মন্দিরে গিয়ে বিয়ে, রেজিস্ট্রির পর এখানে এসে ঘর বাঁধা। ওর মেসের ব্ল্যাক অ্যান্ড হোয়াইট টিভি, আলমারি আর একটা খাট ছাড়া কিছুই ছিল না। কিন্তু জিনিয়াকে কলেজ ছাড়তে ও দেয়নি। বলেছিল, ”তুমি কিন্তু পড়বে জিনি। যত কষ্টই হোক আমাদের, তোমাকে বি এসসি-টা কমপ্লিট করতেই হবে।”
জিনিয়ার মনে হল একছুট্টে গিয়ে অরিন্দমকে জড়িয়ে ধরে মাথায় একটা চুমু খায়। জিনিয়ার জন্য ও পড়া ছেড়েছে, সবচেয়ে যেটা ভালোবাসত, সেই সিন্থেসাইজার বাজানো ছেড়েছে, তবু জিনিয়াকে পড়া ছাড়তে দেয়নি। পরক্ষণেই চিরাচরিত ইগো এসে বাধা দিল ওকে। ও কেন নিজে যাবে? ইস, ও কোনোদিন কারুর কাছে নত হয়নি। অরিন্দম নিশ্চয়ই প্রত্যেকবারের মতো এবারেও একটু বাদে এসে ওকে ঠিক ডেকে নিয়ে যাবে, গিয়ে জড়িয়ে ধরে ওকে আদর করবে। জিনিয়া ভাঙবে তবু মচকাবে না, মশার কামড় খেতে খেতে গ্যাঁট হয়ে বসে রইল ও।
পরেরদিন সকালে জিনিয়ার যখন ঘুম ভাঙল, তখন রোদ বেশ চড়া করে উঠেছে। পাশের মিউনিসিপ্যালিটির কলে জল নিতে আসা মেয়েদের কোলাহলে ওর ঘুমটা ভাঙতেই ধড়মড় করে উঠে বসল। বিছানায় শুয়ে রয়েছে ও। তার মানে রাতে অরিন্দম ঠিক ওকে নিয়ে এসেছে ভেতরে! ইয়েস! ও জিতেছে! চটজলদি উঠে বাইরে এসেই দেখল আটটা বাজে। অরিন্দম নেই। অরিন্দম তো সাড়ে ছ-টার ট্রেনে বেরোয়, জিনিয়ার উঠতে এত লেট হয়ে গেল? কি খেয়ে গেল, টিফিন কি নিজেই করে নিয়ে গেল? ও ব্যস্তসমস্ত হয়ে রান্নাঘরে গিয়ে দেখল, টিফিন ক্যারিয়ারটা যেমন ঠিক তেমনই রয়েছে। কালরাতের পর এই রান্নাঘরে আর কোনো হাত পড়েনি বোঝা যাচ্ছে। ওর মনটা আরো খারাপ হয়ে গেল। আনমনে কলেজের জন্য রেডি হতে লাগল। ইশ, কাল ওরকম কেন বলল ও? অরিন্দম খুব রেগে গেছে তার মানে। ও মনে মনে প্রতিজ্ঞা করল, আর কোনোদিনও ও দাদাগিরিই দেখবে না!
স্নান করে এসে জামা বার করতে গিয়ে আলমারিটা খুলতেই টুক করে ওর পায়ের সামনে কি একটা পড়ে গেল। নীচু হয়ে তুলতেই দেখল অরিন্দমের ব্যাঙ্ক অ্যাকাউন্টের সব কাগজপত্রের ফাইলটা। এটা তো অনেকটা ভেতরে ছিল, এত সামনে কি করে এল? খুঁতখুঁতে মনে জিনিয়া রেডি হতে লাগল। অরিন্দমের অ্যাকাউন্টের সব খুঁটিনাটিই ওর জানা, অরিন্দম ওর কাছে কিচ্ছু লুকোয়না। ব্যাঙ্কে মাত্র হাজার তিনেক টাকা পড়ে আছে, যেটা থেকে ও অল্প অল্প করে ও বন্ধুদের ধার মেটায়, আর একটা ছোট রেকারিং, সেটাও তো পাঁচ বছরের আগে ম্যাচিওরড হবে না। তাহলে কি এমন দরকার পড়ল হঠাৎ?
জিনিয়া কিছু খেতে পারল না। বেচারা কোন সকালে কিচ্ছু না খেয়ে চলে গেছে, আর ও খাবে, তাই হয় নাকি? ফোন করলো দু-বার, অরিন্দম তুলল না। ইহ, খুব রাগ বাবুর! আজ আসুক না বাড়ি, না খেয়ে বেরনোর মজা জিনিয়া দ্যাখাবে! রাগে গসগস করতে করতে ফ্ল্যাটে তালা দিয়ে নীচে নামল ও। ওদের ফ্ল্যাটের নীচেই বাজার, সেখানে জমজম করছে দোকানপাট। স্টেশনারি থেকে শুরু করে ইলেক্ট্রনিকস সব কিছুরই দোকান রয়েছে।
কিন্তু কলেজে গিয়ে ও আর থাকতে পারল না, পেট দাউদাউ করে জ্বলছে, খিদে সহ্য করতে ও কোনোকালেই পারে না। ক্যান্টিনে গিয়ে তিন-চার পিস ব্রেড অমলেট খেয়ে একটু শান্ত হল ও। ফোন অরিন্দম এখনো তুলছে না। সারাটা দিন কাউকে কিছু না বললেও মনটা ওর উচাটন হয়ে রইল। বিকেলের দিকে একটা ক্লাস বাকি থাকতেই ও বেরিয়ে পড়ল। মনটা একদম ভালো লাগছে না। বাড়ি গিয়ে যে করেই হোক অরিন্দমের ফ্যাক্টরিতে ফোন করে আচ্ছাসে ঝার দিতে হবে ওকে। তবেই মনটা শান্ত হবে।
স্টেশন থেকে নেমে ওদের ফ্ল্যাট মিনিটদশেকের হাঁটা পথ। এমনিই অন্যমনস্ক ছিল, তার ওপর ফ্ল্যাটে ঠিক ঢোকার আগেই যে বাম্পারটা সেটায় হোঁচট খেয়ে একদম চিৎপটাং হয়ে পড়ে গেল জিনিয়া। কোমরে জোর লেগেছে, মুখ বিকৃত করে উঠতে যেতেই ততক্ষণে আশপাশের দোকানের লোকেরা ছুটে এসেছে। মাত্র সাত মাস এখানে এলেও সবার সাথে ভালো মতো পরিচিতি হয়ে গেছে ওদের। মাসকাবারি থেকে টুকিটাকি সব এই বাজার থেকেই কেনে ওরা। মুদির দোকানের বটব্যাল জ্যেঠু ওকে তুলতে তুলতে বললেন, ”এই শীগগির কেউ জল নিয়ে এসো, পড়ে গেলে কি করে মা? কোথাও লাগেনি তো?”
মিনিটদশেক বাদে ওকে সবাই যখন ধরাধরি করে ওর ফ্ল্যাটে দিয়ে এল তখন ব্যথাটা একটু কমেছে। পাশেই অজয়দার মিষ্টির দোকান, তার ফ্রিজের বরফ দিয়ে দিয়ে আরাম হচ্ছে এখন অনেক। অজয়দার বউ বীথিদি বললেন, ”তাও কি ভাগ্যি! দিনের বেলা পড়েছে! এখন তো এমনিই রাত হলেই লোডশেডিং হচ্ছে, রাতে পড়ে গেলে কি কেলেংকারিই না হত!”
ইলেক্ট্রনিক্সের দোকানের মালিক শঙ্করকাকু বললেন, ”সে তো ঠিকই। তবে আমাদের জামাই বড় ভালো। এই ক-মাস ধরে দেখছি তো, এত ভালো ছেলেটা! এই তো আজ সকালে আমার দোকানে এসে ইনভার্টারের জন্য অ্যাডভান্স করে গেল, বারবার বলছিল জিনিয়ার বড্ড কষ্ট হয় কাকু, বাচ্চা মেয়ে তো, অত গরম সহ্য করতে পারে না!”
জিনিয়া চমকে উঠল, বলল, ”মানে? টাকা কোথায় পেল?”
শঙ্করকাকু বললেন, ”কেন, আমাকে বলেই তড়িঘড়ি ব্যাঙ্কের দিকে চলে গেল তো, বলল কি রেকারিং আছে ওটা প্রি-ম্যাচিওর করে অর্ধেকটা এখন দেবে, বাকিটা মাসে মাসে দেবে। বলল আজ একটু দেরি করে কাজে যাবে। বড় ভালো কিন্তু ছেলেটা।”
জিনিয়া স্তম্ভিত হয়ে গেল। দশ বছরের ওই রেকারিং উচ্চমাধ্যমিক পাশ করার পরেই করেছিল অরিন্দম, ওর টিউশনির টাকা থেকে অনেক কষ্টে বাঁচিয়ে, না খেয়ে, না ঘুরে প্রতিমাসে পাঁচশো টাকা করে ফেলত ওতে, এই সেদিনও বলছিল, উফ অর্ধেক তো হয়েই গেছে, আর পাঁচ বছর টেনে দিতে পারলেই আমার স্বপ্নের সিন্থেসাইজারটা কিনতে পারব জিনি, রোল্যান্ড কোম্পানির! সেটা ও ভাঙিয়ে ফেলল?
সবাই চলে যাওয়ার পরেও জিনিয়া ওর কান্না থামাতে পারছিল না। কাল রাতে কত কটু কথা বলেছে ও, আর অরিন্দম নিজের সবচেয়ে সাধের জিনিষ, যেটার জন্য ও দিন রাত না ঘুমিয়ে স্বপ্ন দেখে, একটা মাত্র ছুটির দিনে ওই দাদার থেকে চেয়েচিন্তে এনে প্র্যাক্টিস করে, সেটা কেনাটাতেই জলাঞ্জলি দিল? এবার জিনিয়া কি করবে? ও তো জীবনে কোনোদিন কারুর কাছে স্যরি চায়নি!
অরিন্দম বাড়ি ফিরল অন্যদিনের তুলনায় আরো দেরি করে, দেরি করে যাওয়াটা ওভারটাইম করে পুষিয়ে দিতে হয়েছে ফ্যাক্টরিতে। জিনিয়া গম্ভীর মুখে দরজা খুলে দিল। আজ ওর মাথা কালকের থেকেও গরম। বাথরুমে হাত-মুখ ধুয়ে যখন ফ্রেশ হয়ে বসেছে অরিন্দম, তখন রান্নাঘর থেকে খুন্তিটা নিয়ে এসে অরিন্দমকে জোরে জোরে পেটাতে পেটাতে বলল, ”কি ভেবেছ কি তুমি? এত বড় সাহস তোমার, আমাকে না জানিয়ে রেকারিংটা ভাঙিয়ে ইনভার্টার কিনতে গেছ? তোমাকে আজ আমি পিটিয়েই মেরে ফেলব দাঁড়াও!”
অরিন্দম মার সামলাতে সামলাতে বলল, ”আরে, আরে আমি কি করব, তোমার গরমে কষ্ট হয়, দাদাগিরি দেখতে পারো না………।”
জিনিয়া ওর চুলের মুঠিটা ধরে চিৎকার করল, ”তাই বলে তোমাকে আমি বলেছি সিন্থেসাইজারের টাকাটা দিয়ে ইনভার্টার কিনতে?”
অরিন্দম কাতর স্বরে বলল, ”জিনি, তোমাকে বিয়ে করেছি তো ভালোবেসে। আর ভালোবাসা মানে তো তোমাকে ভালোবাসা, নিজেকে তো নয়! তুমি কষ্টে থাকলে আমি তো আরও কষ্টে থাকব জিনি!”
জিনিয়া আর পারল না। খুন্তিটা ছুড়ে ফেলে দিয়ে অরিন্দমের মাথাটা বুকে চেপে ধরে জড়িয়ে ধরে কাঁদতে কাঁদতে বলল, ”কাল সকালেই শঙ্করকাকুকে বারণ করে দিয়ে আসবে তুমি! আর যে টাকাটা তুলেছ সেটাকে আবার ব্যাঙ্কে রেখে আসবে।” তারপর অস্ফুটে বলল, ”আমার ইনভার্টার চাই না, আমার দাদাগিরিও চাই না, আমার সৌরভ গাঙ্গুলি চাই না, আমার কিচ্ছু চাই না! আমার এই তিল তিল করে গড়া সংসার আর ক্যাবলা অরিন্দমই ভালো!” পরক্ষণেই গলা চড়িয়ে বলল, ”আর কোনোদিনও যদি আমাকে না জিজ্ঞেস করে টাকা তোল, এই খুন্তি আমি তোমার পিঠে ভাঙব, মনে থাকে যেন!”
অরিন্দম এত পিটুনি খেয়েও বোকার মতো হাসছিল, বলল, ”যত রাগই সিন্থেসাইজারে বাজাই না কেন, আমার রাগিণীবউয়ের রাগে সব ভুলে যাই! খুব লেগেছে কিন্তু!” তারপর জড়িয়ে ধরল ওর রাগী বৌকে।
**********
দাদা হাসিমুখে বললেন, ”নমস্কার, ফিরে এলাম ব্রেকের পর, আপনারা দেখছেন ফ্লিপকার্ট প্রেজেন্টস দাদাগিরি সিজন সেভেন, এবার শুরু হবে আমাদের গুগলি রাউন্ড। প্রথমেই থাকছে হাওড়ার গুগলি।” সঙ্গে সঙ্গে সমস্ত লাইট গিয়ে পড়ল হাওড়ার কন্টেন্সট্যান্টের দিকে।
জিনিয়া টিভির মধ্যে প্রায় ঢুকে পড়ে পারলে! সারাটাদিন কলেজ, তারপর সংসারে অক্লান্ত খাটুনির মাঝে ও হা-পিত্যেশ করে বসে থাকে কখন রাতে এই দাদাগিরি দেখবে, বিশেষত গুগলি রাউন্ড। বস্তাপচা সিরিয়াল ওর কোনোদিনই ভাল লাগে না, স্কুলে পড়ার সময় খুব ভালো ক্যুইজ করত ও, সেই পুরনো নেশাটা ওকে আবার পেয়ে বসেছে। তার ওপর ছোটবেলা থেকেই ও দাদার অন্ধ ভক্ত। মুগ্ধ হয়ে ও সৌরভ গঙ্গোপাধ্যায়ের সাবলীল অথচ আভিজাত্যে ভরা সঞ্চালনা দেখে। ও দাদাগিরির অডিশনেও যায় না, ফোনে উত্তর মেসেজও করে না কোনোদিন, তবু নিজেকে অদৃশ্যভাবে দাদাগিরির কোনো একটা সিটে বসিয়ে ফ্যালে, প্রতিযোগীদের আগেই উত্তর দিয়ে দিতে পারলে অদ্ভুত একটা আনন্দ হয় ওর। আর কি! জীবনের একঘেয়েমির মাঝে এটুকুই যা টাটকা বাতাস!
জিনিয়া রিমোটের ভল্যুমটা অনেকটা বাড়িয়ে দিল, একবার মনে হল ঘরে অরিন্দম ঘুমোচ্ছে, ওর ঘুম ভেঙে যেতে পারে, তাই চট করে গিয়ে দরজাটা ভালো করে টেনে দিয়ে এসে নড়েচড়ে বসল মাটিতে। কিন্তু হাওড়ার গুগলি ওর আর শোনা হল না। দুম করে লোডশেডিং হয়ে গেল।
অন্ধকারের মধ্যে প্রথমেই জিনিয়ার মনে হল হাতড়ে হাতড়ে সামনে থেকে রিমোটটা নিয়ে টিভির পর্দায় ছুড়ে মারে! ধ্বংস করে ফেলতে ইচ্ছে হল সবকিছু। ছোট থেকেই রেগে গেলে ওর জ্ঞান থাকে না। তারপর হঠাৎ কেঁদে ফেলল ও। এখানে দিনের মধ্যে অন্তত চার ঘণ্টা কারেন্ট থাকে না। তার মধ্যেই জিনিয়া সব কাজ করে, কিন্তু কয়েকদিন ধরেই ঠিক এই সময়টায় যেন জিনিয়াকে শায়েস্তা করার জন্যই কারেন্ট চলে যাচ্ছে। ওর আর সহ্য হল না। দুম দুম করে গিয়ে পাশের ঘরে ঘুমন্ত অরিন্দমের পিঠে জোরে জোরে দুটো কিল বসিয়ে দিল।
অরিন্দম অঘোরে ঘুমচ্ছিল, হঠাৎ এরকম অযাচিত আক্রমণে ও ”কে কে!” করে উঠে বসল আর অন্ধকারে একদম হতবুদ্ধি হয়ে গেল।
জিনিয়া চোখের জল মুছে চিৎকার করে বলল, ”খুব মজায় ঘুমোচ্ছ, না? তোমার কোনো মনুষ্যত্ব আছে? উফ বিয়ের আগে চিনতে আমি কি ভুল-ই না করেছিলাম! বেশ তো আমাকে বাড়ি থেকে ফুঁসলিয়ে নিয়ে এসে এই গাড্ডায় ফেললে, আমার প্রতি কি তোমার কোনো কর্তব্যই নেই? তুমি কি মানুষ?”
এহেন উপর্যুপরি দোষারোপে কাঁচা ঘুম ভেঙে অরিন্দম ফ্যালফ্যাল করে তাকিয়ে রইল। বাইরে থেকে জানলা দিয়ে চাঁদের আলো এসে পড়েছে, তাতে ও লক্ষ করল কি জিনিয়ার কান্নাভেজা মুখ? মনে তো হয়, না! জিনিয়া ফোঁপাতে ফোঁপাতে আবার চেঁচাল, ”হাঁ করে তাকিয়ে আছ কেন? মুখ দেখে মনে হচ্ছে কিছুই যেন বুঝছ না! আমাকে তো বাড়ির বিনা পয়সার কাজের লোক বানিয়েই দিয়েছ, এখন কি মেরে ফেলে আমার বাবার থেকে টাকা আদায়ের ধান্দা তোমার? খুব শখ ছিল, না? বামন হয়ে চাঁদ ধরে ফেললে! তোমার মনে হয় না, আমি বিয়ের আগে কিভাবে মানুষ হয়েছি আর এখন কিভাবে কাটাচ্ছি? আমাদের বাড়িতে ঠিকে ঝি ছাড়াও দুটো কাজের লোক ছিল, কোনোদিন এক গ্লাস জল পর্যন্ত নিজে নিয়ে খাইনি আমি! গাড়ি ছাড়া এক পা চলতাম না। কি ছিল না আমার, রূপ, গুণ সব ছিল। আমার থেকে কত খারাপ দেখতে পড়াশুনোতেও লবডঙ্কা মনীষা কত ভালো বিয়ে করে বরের সাথে লন্ডন চলে গেল। আর আমি? বাবামা-কে দুঃখ দিয়ে তোমার সাথে পালিয়ে এসে ঘর মোছা, কাপড় কাচা থেকে শুরু করে তোমার এঁটো বাসন পর্যন্ত মাজছি, আর তার সাথে কলেজও করছি! তাই দেখে তোমার খুব আনন্দ, না?”
অরিন্দমের এতক্ষণে ঘুমের ঘোর পুরোটাই কেটে গেছে, ও বলল, ”তুমি তো সব জেনেই আমাকে মন্দিরে গিয়ে বিয়ে করেছিলে জিনি! আমি তো তোমার কাছে কিছু লুকোইনি! আমি তো বলেছিলাম তুমি পারবে না, আমি সবে এই ছোট চাকরিটা পেয়েছি, গুছিয়ে নিতে সময় লাগবে। কিন্তু তুমিই তো বলেছিলে তুমি মানিয়ে নিতে পারবে। আমাকে আর একটু সময় দাও আমি একটু গুছিয়ে নিই……।”
জিনিয়া কেঁদে ফেলল, ”কত? আর কত সময় দেব তোমায়? সাতমাস তো হয়ে গেল। এই সাতমাসে আমার চেহারাটা কি হয়েছে তাকিয়ে দেখেছ একবারও? ভোর হতে না হতেই বেরিয়ে যাও, ফেরো রাত্তির সাড়ে নটায়, খাবার মুখের সামনে ধরে দিই, খেয়ে ঘুমিয়ে পরো, আমার দিকে তাকাবার সময় হয় তোমার?”
অরিন্দম বুঝে উঠতে পারছিল না কিসের জন্য জিনিয়ার হঠাৎ এমন রাগ, তবু অপরাধীর গলায় বলল, ”সারাদিন ফ্যাক্টরিতে আগুনের সামনে ঘুরে ঘুরে লেবারগুলোকে কাজ করাতে হয় জিনি, একমুহূর্ত বসি না, এসে খুব ঘুম পেয়ে যায়! কিন্তু তোমারও সত্যি খাটনি হচ্ছে জিনি, সারাদিন কলেজ, তারপর আবার এসে এত পরিশ্রম! আচ্ছা আমি এবার থেকে এসে ভাত ডাল ফুটিয়ে নেব, তুমি বিশ্রাম নেবে।”
জিনিয়া আরো রেগে গেল, ”কেন? বিশাল মহানুভবতা দেখাচ্ছ বুঝি? তুমি রোজগার করবে, রান্না করবে আর আমি বসে বসে খাব? সেরকম বান্দা আমাকে পাওনি বুঝলে! জিনিয়া সেনগুপ্ত কারুর দয়ার পাত্রী হয়ে বেঁচে থাকে না! তোমার ধারণা আছে যে সারাদিনের ক্লান্তির পরে টিভিতে কোনো একটা প্রিয় প্রোগ্রাম দেখতে বসে লোডশেডিং হয়ে গেলে কেমন লাগে? ভেবে দেখেছ কোনোদিন? মনে হয়েছে কোনোদিনও ইনভার্টারটা লাগাই, কতবার বলেছি তোমায় গরমে আমার খুব কষ্ট হয়, দম আটকে আসে? পাত্তাই দাওনি, তুমি শুধু নিজেরটা নিয়েই ব্যস্ত!”
অরিন্দম এতক্ষণে ঝগড়ার উৎস বুঝতে পেরে চুপ করে গেল। জিনিয়া এর আগেও অনেকবার বলেছে ইনভার্টার কিনতে, কিন্তু এখন কেনা অসম্ভব ওর পক্ষে। মাইনে পায় সাড়ে বারো হাজার টাকা, সেখান থেকে বাড়িতে পাঠাতে হয় চার হাজার টাকা, মেদিনীপুরের বাড়িতে মা আর ছোটভাইটা না হলে না খেয়েই মরে যাবে! বাকি টাকার মধ্যে তিন হাজার টাকা যায় বাড়ি ভাড়া, তাছাড়া গ্যাস, ইলেক্ট্রিসিটি, জিনিয়ার পড়াশুনোর খরচা তো আছেই, বাকিটায় টেনেটুনে মাস চালাতে হয়। ইনভার্টার কেনা মানে প্রায় কুড়ি হাজার টাকার ধাক্কা, কোত্থেকে পাবে ও! এখনো দুটো বন্ধু দশ হাজার টাকা পায় ওর কাছে। একটা দীর্ঘশ্বাস ফেলে ও বলল, ”জিনি তোমার এখন নিশ্চয়ই আফসোস হচ্ছে ঝোঁকের মাথায় আমাকে বিয়ে করে?”
জিনিয়া রাগে ফেটে পড়ল, জোরে জোরে মাটিতে পা ঠুকতে ঠুকতে বলল,”হ্যাঁ হচ্ছে! সারাক্ষণ হচ্ছে! তুমি আমার জীবনটা শেষ করে দিয়েছ!” বলে ও দুমদাম করে ঘর থেকে বেরিয়ে গেল।
জিনিয়া প্রথমে ঘর থেকে বেরিয়ে কি করবে বুঝতে পারল না। এই ছোট্ট ঘুপচি ফ্ল্যাটটায় একটা মাত্র ঘর, এক চিলতে বারান্দা, তাতেও পা ফেলার জো নেই, বাড়িওয়ালার সব অকাজের জিনিসপত্রে ভর্তি! রাগ দেখিয়ে যাবেই বা কোথায়? রাতের খাওয়া আগেই মিটে গেছে, ও অন্ধকারে বারান্দায় গিয়ে ওই জঞ্জালের মধ্যেই বসে পড়ল। এখান থেকে আকাশ দেখা যায় না, চারপাশে শুধু ইমারৎ। জিনিয়া মশার কামড় খেতে খেতে দূরের বাড়িগুলো দেখতে লাগল। এতক্ষণ একনাগাড়ে অনেক কিছু বলে ফেলেছে ও মাথা গরম করে, এবার ওর অনুতাপ হতে লাগল। এইজন্যই অরিন্দম ওকে রাগিণী বলে ডাকে! কেন যে রাগটাকে কন্ট্রোল করতে পারে না ও! বেচারা অরিন্দমই বা কি করবে, জিনিয়াকে সুখী রাখার জন্য ও কত কষ্টই না করছে! জিনিয়া আজ অনেক কিছু আজেবাজে বলে ফেলল, অরিন্দম নাকি ওকে ফুঁসলিয়ে বিয়ে করেছে। কথাটা মনে হতেই জিনিয়ার মনটা মরমে মরে গেল। ছি ছি। ছোট থেকে এই মাথা গরম হলে আজেবাজে বলার রোগটা ওর আর গেল না। অরিন্দম কষ্টেসৃষ্টে টিউশনি করে কেমিস্ট্রিতে এম এসসি পড়ছিল, আর সাথে সাথে এদিক-ওদিক টুকটাক ফাংশনে সিন্থেসাইজার বাজাচ্ছিল। ছোট থেকে ও প্রথাগতভাবে কোথাও বাজানো শেখেনি, পাশের বাড়ির এক দাদা শিখত, সেই থেকে নাকি দেখে দেখে শেখা। কিন্তু ওর বাজানো দেখে কেউ তা বলবে না। ওর বাজনার অসাধারণ মূর্ছনাতেই প্রেমে পড়েছিল জিনিয়া, কলেজের ফেস্টে। সঙ্গীতের প্রতি ওর জন্মগত আকর্ষণ।
জিনিয়া পরে জানতে পেরেছিল সিন্থেসাইজারটা ওর নিজেরও নয়, সেই দাদারটা ভাড়া করা। ছোটখাটো কিছু ব্যান্ড ওকে বাজাতে ডাকত, প্রোগ্রাম পিছু টাকা দিত। তা থেকেও বেশ খুচখাচ রোজগার হত। জিনিয়ার বাড়ি থেকে হঠাৎ করে বিয়ে ঠিক করে ফেলায় জিনিয়াই বলেছিল যে করে হোক বিয়ে করতে! অরিন্দম বরং নিরস্ত করার চেষ্টা করেছিল, ”জিনি, আমাকে আর দেড় বছর সময় দাও, এম এসসি-টা হয়ে গেলে কোথাও না কোথাও কেমিস্টের কাজ ঠিক জুটিয়ে নিতে পারব। এখন বিয়ে করলে আমরা অকুল পাথারে পড়ব, আমার বাড়ির কথাও তো ভাবতে হবে। ছোটোভাইটার পড়াশুনো আছে, মায়ের ওষুধ! তাছাড়া আমার খুব ইচ্ছা বাজানোটা ভালো করে শিখি।”
কিন্তু জিনিয়ার পক্ষে তখন দেড় বছর তো দূর, দেড় মাসও অপেক্ষা করা সম্ভব ছিল না। একেই ওদের বাড়ির সোনার ব্যবসা, পড়াশুনোয় কারুরই তেমন আগ্রহ নেই। বাবার বন্ধু অতীশকাকুর ছেলের সাথে ছোট থেকেই ওর বিয়ে ঠিক হয়ে ছিল। সেই ছেলে বিদেশ চলে যাবার আগে বিয়ে করে নিয়ে যেতে চাইছিল। জিনিয়া আকুল হয়ে বলেছিল, ”অরি, এখন বিয়ে না করলে আমরা আর কোনদিনও এক হতে পারব না!” অরিন্দম তখন শুধু জিনিয়ার জন্য মাঝ পথে এম এসসি-র পড়া ছেড়ে দিয়ে একটা পেস্টিসাইড কোম্পানিতে সুপারভাইজার হিসেবে ঢোকে। মন্দিরে গিয়ে বিয়ে, রেজিস্ট্রির পর এখানে এসে ঘর বাঁধা। ওর মেসের ব্ল্যাক অ্যান্ড হোয়াইট টিভি, আলমারি আর একটা খাট ছাড়া কিছুই ছিল না। কিন্তু জিনিয়াকে কলেজ ছাড়তে ও দেয়নি। বলেছিল, ”তুমি কিন্তু পড়বে জিনি। যত কষ্টই হোক আমাদের, তোমাকে বি এসসি-টা কমপ্লিট করতেই হবে।”
জিনিয়ার মনে হল একছুট্টে গিয়ে অরিন্দমকে জড়িয়ে ধরে মাথায় একটা চুমু খায়। জিনিয়ার জন্য ও পড়া ছেড়েছে, সবচেয়ে যেটা ভালোবাসত, সেই সিন্থেসাইজার বাজানো ছেড়েছে, তবু জিনিয়াকে পড়া ছাড়তে দেয়নি। পরক্ষণেই চিরাচরিত ইগো এসে বাধা দিল ওকে। ও কেন নিজে যাবে? ইস, ও কোনোদিন কারুর কাছে নত হয়নি। অরিন্দম নিশ্চয়ই প্রত্যেকবারের মতো এবারেও একটু বাদে এসে ওকে ঠিক ডেকে নিয়ে যাবে, গিয়ে জড়িয়ে ধরে ওকে আদর করবে। জিনিয়া ভাঙবে তবু মচকাবে না, মশার কামড় খেতে খেতে গ্যাঁট হয়ে বসে রইল ও।
পরেরদিন সকালে জিনিয়ার যখন ঘুম ভাঙল, তখন রোদ বেশ চড়া করে উঠেছে। পাশের মিউনিসিপ্যালিটির কলে জল নিতে আসা মেয়েদের কোলাহলে ওর ঘুমটা ভাঙতেই ধড়মড় করে উঠে বসল। বিছানায় শুয়ে রয়েছে ও। তার মানে রাতে অরিন্দম ঠিক ওকে নিয়ে এসেছে ভেতরে! ইয়েস! ও জিতেছে! চটজলদি উঠে বাইরে এসেই দেখল আটটা বাজে। অরিন্দম নেই। অরিন্দম তো সাড়ে ছ-টার ট্রেনে বেরোয়, জিনিয়ার উঠতে এত লেট হয়ে গেল? কি খেয়ে গেল, টিফিন কি নিজেই করে নিয়ে গেল? ও ব্যস্তসমস্ত হয়ে রান্নাঘরে গিয়ে দেখল, টিফিন ক্যারিয়ারটা যেমন ঠিক তেমনই রয়েছে। কালরাতের পর এই রান্নাঘরে আর কোনো হাত পড়েনি বোঝা যাচ্ছে। ওর মনটা আরো খারাপ হয়ে গেল। আনমনে কলেজের জন্য রেডি হতে লাগল। ইশ, কাল ওরকম কেন বলল ও? অরিন্দম খুব রেগে গেছে তার মানে। ও মনে মনে প্রতিজ্ঞা করল, আর কোনোদিনও ও দাদাগিরিই দেখবে না!
স্নান করে এসে জামা বার করতে গিয়ে আলমারিটা খুলতেই টুক করে ওর পায়ের সামনে কি একটা পড়ে গেল। নীচু হয়ে তুলতেই দেখল অরিন্দমের ব্যাঙ্ক অ্যাকাউন্টের সব কাগজপত্রের ফাইলটা। এটা তো অনেকটা ভেতরে ছিল, এত সামনে কি করে এল? খুঁতখুঁতে মনে জিনিয়া রেডি হতে লাগল। অরিন্দমের অ্যাকাউন্টের সব খুঁটিনাটিই ওর জানা, অরিন্দম ওর কাছে কিচ্ছু লুকোয়না। ব্যাঙ্কে মাত্র হাজার তিনেক টাকা পড়ে আছে, যেটা থেকে ও অল্প অল্প করে ও বন্ধুদের ধার মেটায়, আর একটা ছোট রেকারিং, সেটাও তো পাঁচ বছরের আগে ম্যাচিওরড হবে না। তাহলে কি এমন দরকার পড়ল হঠাৎ?
জিনিয়া কিছু খেতে পারল না। বেচারা কোন সকালে কিচ্ছু না খেয়ে চলে গেছে, আর ও খাবে, তাই হয় নাকি? ফোন করলো দু-বার, অরিন্দম তুলল না। ইহ, খুব রাগ বাবুর! আজ আসুক না বাড়ি, না খেয়ে বেরনোর মজা জিনিয়া দ্যাখাবে! রাগে গসগস করতে করতে ফ্ল্যাটে তালা দিয়ে নীচে নামল ও। ওদের ফ্ল্যাটের নীচেই বাজার, সেখানে জমজম করছে দোকানপাট। স্টেশনারি থেকে শুরু করে ইলেক্ট্রনিকস সব কিছুরই দোকান রয়েছে।
কিন্তু কলেজে গিয়ে ও আর থাকতে পারল না, পেট দাউদাউ করে জ্বলছে, খিদে সহ্য করতে ও কোনোকালেই পারে না। ক্যান্টিনে গিয়ে তিন-চার পিস ব্রেড অমলেট খেয়ে একটু শান্ত হল ও। ফোন অরিন্দম এখনো তুলছে না। সারাটা দিন কাউকে কিছু না বললেও মনটা ওর উচাটন হয়ে রইল। বিকেলের দিকে একটা ক্লাস বাকি থাকতেই ও বেরিয়ে পড়ল। মনটা একদম ভালো লাগছে না। বাড়ি গিয়ে যে করেই হোক অরিন্দমের ফ্যাক্টরিতে ফোন করে আচ্ছাসে ঝার দিতে হবে ওকে। তবেই মনটা শান্ত হবে।
স্টেশন থেকে নেমে ওদের ফ্ল্যাট মিনিটদশেকের হাঁটা পথ। এমনিই অন্যমনস্ক ছিল, তার ওপর ফ্ল্যাটে ঠিক ঢোকার আগেই যে বাম্পারটা সেটায় হোঁচট খেয়ে একদম চিৎপটাং হয়ে পড়ে গেল জিনিয়া। কোমরে জোর লেগেছে, মুখ বিকৃত করে উঠতে যেতেই ততক্ষণে আশপাশের দোকানের লোকেরা ছুটে এসেছে। মাত্র সাত মাস এখানে এলেও সবার সাথে ভালো মতো পরিচিতি হয়ে গেছে ওদের। মাসকাবারি থেকে টুকিটাকি সব এই বাজার থেকেই কেনে ওরা। মুদির দোকানের বটব্যাল জ্যেঠু ওকে তুলতে তুলতে বললেন, ”এই শীগগির কেউ জল নিয়ে এসো, পড়ে গেলে কি করে মা? কোথাও লাগেনি তো?”
মিনিটদশেক বাদে ওকে সবাই যখন ধরাধরি করে ওর ফ্ল্যাটে দিয়ে এল তখন ব্যথাটা একটু কমেছে। পাশেই অজয়দার মিষ্টির দোকান, তার ফ্রিজের বরফ দিয়ে দিয়ে আরাম হচ্ছে এখন অনেক। অজয়দার বউ বীথিদি বললেন, ”তাও কি ভাগ্যি! দিনের বেলা পড়েছে! এখন তো এমনিই রাত হলেই লোডশেডিং হচ্ছে, রাতে পড়ে গেলে কি কেলেংকারিই না হত!”
ইলেক্ট্রনিক্সের দোকানের মালিক শঙ্করকাকু বললেন, ”সে তো ঠিকই। তবে আমাদের জামাই বড় ভালো। এই ক-মাস ধরে দেখছি তো, এত ভালো ছেলেটা! এই তো আজ সকালে আমার দোকানে এসে ইনভার্টারের জন্য অ্যাডভান্স করে গেল, বারবার বলছিল জিনিয়ার বড্ড কষ্ট হয় কাকু, বাচ্চা মেয়ে তো, অত গরম সহ্য করতে পারে না!”
জিনিয়া চমকে উঠল, বলল, ”মানে? টাকা কোথায় পেল?”
শঙ্করকাকু বললেন, ”কেন, আমাকে বলেই তড়িঘড়ি ব্যাঙ্কের দিকে চলে গেল তো, বলল কি রেকারিং আছে ওটা প্রি-ম্যাচিওর করে অর্ধেকটা এখন দেবে, বাকিটা মাসে মাসে দেবে। বলল আজ একটু দেরি করে কাজে যাবে। বড় ভালো কিন্তু ছেলেটা।”
জিনিয়া স্তম্ভিত হয়ে গেল। দশ বছরের ওই রেকারিং উচ্চমাধ্যমিক পাশ করার পরেই করেছিল অরিন্দম, ওর টিউশনির টাকা থেকে অনেক কষ্টে বাঁচিয়ে, না খেয়ে, না ঘুরে প্রতিমাসে পাঁচশো টাকা করে ফেলত ওতে, এই সেদিনও বলছিল, উফ অর্ধেক তো হয়েই গেছে, আর পাঁচ বছর টেনে দিতে পারলেই আমার স্বপ্নের সিন্থেসাইজারটা কিনতে পারব জিনি, রোল্যান্ড কোম্পানির! সেটা ও ভাঙিয়ে ফেলল?
সবাই চলে যাওয়ার পরেও জিনিয়া ওর কান্না থামাতে পারছিল না। কাল রাতে কত কটু কথা বলেছে ও, আর অরিন্দম নিজের সবচেয়ে সাধের জিনিষ, যেটার জন্য ও দিন রাত না ঘুমিয়ে স্বপ্ন দেখে, একটা মাত্র ছুটির দিনে ওই দাদার থেকে চেয়েচিন্তে এনে প্র্যাক্টিস করে, সেটা কেনাটাতেই জলাঞ্জলি দিল? এবার জিনিয়া কি করবে? ও তো জীবনে কোনোদিন কারুর কাছে স্যরি চায়নি!
অরিন্দম বাড়ি ফিরল অন্যদিনের তুলনায় আরো দেরি করে, দেরি করে যাওয়াটা ওভারটাইম করে পুষিয়ে দিতে হয়েছে ফ্যাক্টরিতে। জিনিয়া গম্ভীর মুখে দরজা খুলে দিল। আজ ওর মাথা কালকের থেকেও গরম। বাথরুমে হাত-মুখ ধুয়ে যখন ফ্রেশ হয়ে বসেছে অরিন্দম, তখন রান্নাঘর থেকে খুন্তিটা নিয়ে এসে অরিন্দমকে জোরে জোরে পেটাতে পেটাতে বলল, ”কি ভেবেছ কি তুমি? এত বড় সাহস তোমার, আমাকে না জানিয়ে রেকারিংটা ভাঙিয়ে ইনভার্টার কিনতে গেছ? তোমাকে আজ আমি পিটিয়েই মেরে ফেলব দাঁড়াও!”
অরিন্দম মার সামলাতে সামলাতে বলল, ”আরে, আরে আমি কি করব, তোমার গরমে কষ্ট হয়, দাদাগিরি দেখতে পারো না………।”
জিনিয়া ওর চুলের মুঠিটা ধরে চিৎকার করল, ”তাই বলে তোমাকে আমি বলেছি সিন্থেসাইজারের টাকাটা দিয়ে ইনভার্টার কিনতে?”
অরিন্দম কাতর স্বরে বলল, ”জিনি, তোমাকে বিয়ে করেছি তো ভালোবেসে। আর ভালোবাসা মানে তো তোমাকে ভালোবাসা, নিজেকে তো নয়! তুমি কষ্টে থাকলে আমি তো আরও কষ্টে থাকব জিনি!”
জিনিয়া আর পারল না। খুন্তিটা ছুড়ে ফেলে দিয়ে অরিন্দমের মাথাটা বুকে চেপে ধরে জড়িয়ে ধরে কাঁদতে কাঁদতে বলল, ”কাল সকালেই শঙ্করকাকুকে বারণ করে দিয়ে আসবে তুমি! আর যে টাকাটা তুলেছ সেটাকে আবার ব্যাঙ্কে রেখে আসবে।” তারপর অস্ফুটে বলল, ”আমার ইনভার্টার চাই না, আমার দাদাগিরিও চাই না, আমার সৌরভ গাঙ্গুলি চাই না, আমার কিচ্ছু চাই না! আমার এই তিল তিল করে গড়া সংসার আর ক্যাবলা অরিন্দমই ভালো!” পরক্ষণেই গলা চড়িয়ে বলল, ”আর কোনোদিনও যদি আমাকে না জিজ্ঞেস করে টাকা তোল, এই খুন্তি আমি তোমার পিঠে ভাঙব, মনে থাকে যেন!”
অরিন্দম এত পিটুনি খেয়েও বোকার মতো হাসছিল, বলল, ”যত রাগই সিন্থেসাইজারে বাজাই না কেন, আমার রাগিণীবউয়ের রাগে সব ভুলে যাই! খুব লেগেছে কিন্তু!” তারপর জড়িয়ে ধরল ওর রাগী বৌকে।
**********
সনাতনদা দরজার দিকে তাকিয়ে সোৎসাহে বলে উঠলেন, ”ওই যে, দিদিমণির রানার এসে গেছে! তাই তো বলি, আড়াইটে বাজতে চলল, এখনো দেখা নেই কেন?”
ছেলেটা সেলসম্যানসুলভ মিষ্টি হেসে বলল, ”কাকু আপনাকে সেদিন বললাম না, রানার নয়, আমার নাম সুশান্ত!”
পারমিতা স্বভাবসুলভ ভঙ্গিতে হাসতে গিয়েও গম্ভীর হয়ে গেল। ওদিকে গণেশদা ওপাশের কেবিন থেকে হাসতে হাসতে চাপা গলায় বলছে, ”আরে, ওর দ্যাখাদেখি তো গোমড়াথেরিয়াম সুমনও একই কাণ্ড শুরু করেছে, এই মাসে নয় নয় করে তিন বার জিনিস এল ওর! সত্যি বাপু, কি ভাইরাসই না ছড়াচ্ছ তুমি পারমিতা!”
পারমিতা কৃত্রিম হেসে সইসাবুদ করে চটজলদি ফ্লিপকার্টওলা কে বিদেয় করলো। সবার সামনে সুন্দর প্যাকেট করা জিনিসটা খুলতে ইচ্ছে করল না ওর। ইতিউতি চেয়ে সুট করে প্যাকেটটাকে ড্রয়ারে চালান করতে যাবে, এমন সময় সনাতনদার ঠিক চোখে পড়ে গেছে, ভ্রূ কুঁচকে বললেন, ”কই, খোলো দেখি! জামা না জুতো, নাকি বাসন মাজার সাবান-টাবান? ওই রানার ছেলেটা তো আমাদের পাড়াতেই থাকে, সকালটায় ব্যাচ ব্যাচ পড়ায়, আর দুপুর হলেই ঝোলা নিয়ে বেরোয় এইসব পার্টটাইম করতে! দ্যাখো আজ কি এনেছে!”
পারমিতা অন্য প্রসঙ্গে কথা ঘুরিয়ে কিছুক্ষণ বকে টকে সনাতনদাকে ওর ডেস্ক থেকে বিদায় করল। কথাটা অবশ্য অক্ষরে অক্ষরে সত্যি। পারমিতার একটা বিদঘুটে স্বভাব হল, অনলাইন শপিং পোর্টাল থেকে সব কিছু কেনা, সে পোশাক আশাক জুতো মোজা থেকে শুরু করে রান্নাঘরের টুকিটাকি, বই-খাতা-পেন, কাজল-সানস্ক্রিন-লিপস্টিক মায় কাজের মাসির স্ক্রচ বাইট পর্যন্ত ও অনলাইনে কেনে। বছরদুয়েক আগে ফ্লিপকার্ট, আমাজন, স্ন্যাপডিল এইসব সাইট থেকে টুকটাক কেনা শুরু করেছিল, এখন সেটা এমন পর্যায়ে এসে দাঁড়িয়েছে যে আগের মাসে ভাইয়ের জন্মদিনে সাইকেল পর্যন্ত অনলাইনে কিনেছিল। সে কি কাণ্ড! ওদের এতবড় প্যাকেজিং দেখে মনে হচ্ছিল যেন সাইকেল নয়, আস্ত একটা চারচাকা গাড়ি এসেছে বাড়িতে!
অফিসেও সবাই পারমিতার এই বাতিক নিয়ে মজা-ঠাট্টা করে। ওদের এই ল্যান্ড রেভেনিউ অফিসের অ্যাডমিনিস্ট্রেটিভ সেকশনে পারমিতা আর সুমন বাদে বাকিদের বয়স ওদের বয়সের ডাবলেরও বেশি। বেশিরভাগেরই রিটায়ারমেন্টের আর দু-বছরও বাকি নেই।
সুমন বয়সে ছোট হলেও খুব গম্ভীর ধরনের, কথাবার্তা প্রায় বলে-ই না, কিন্তু পারমিতা সারাক্ষণ এই জ্যেঠুর বয়সি কলিগদের সাথে বন্ধুর মতো মেশে। তাই পারমিতাকে সবাই স্নেহের চোখেই দ্যাখে। ও ছাড়া বাকি সবাই এই আধা শহর আধা গ্রামেই থাকে, শুধু ওকেই তিনটে স্টেশন পেরিয়ে আসতে হয় রোজ। ওর এই অনলাইন শপিং-এর বাহার দেখে ওরা ভারী মজা পায়, আবার দরকারি কিছু কেনার হলে টুক করে পারমিতাকে দিয়ে অনলাইনে দামটা আর রিভিউটা একবার চেকও করিয়ে নেয়।
অন্যদিন হলে পারমিতা নিজেই সোৎসাহে প্যাকেট খুলে দেখাত আজ কি এল। কিন্তু আজ ও সেটা করল না। কারণ ও খুব ভাল করে জানে অন্তত ও নিজে কোন কিছু অর্ডার দেয়নি। ওর কপালের মধ্যিখানের ভাঁজটা আবার চওড়া হয়ে গেল।
ব্যাপারটা শুরু হয়েছে মাসখানেক হল। প্রায় প্রতি সপ্তাহে পারমিতাকে কেউ বা কারা একটা করে গিফট ফ্লিপকার্টের থ্রু দিয়ে পাঠাচ্ছে। আগে থেকে টাকা মেটান থাকায় পারমিতা কিছুতেই বুঝে উঠতে পারছে না কার কাজ এটা! দু-বার ফোন করেছে ফ্লিপকার্ট কাস্টমার কেয়ারে, তাঁরা দুঃখ প্রকাশ করে জানিয়েছেন কাস্টমারের প্রাইভেসি রক্ষার স্বার্থে তাঁরা ডিটেইল জানাতে পারবেন না।
প্রথম দিনটা এখনো মনে আছে ওর। আগে প্রোডাক্ট ডেলিভারি দিতে আসার আগে ফ্লিপকার্টের ছেলেটা ওকে একবার ফোন করে রুটিনমাফিক কনফার্ম হয়ে নিত, যে ও এই ঠিকানায় আছে কিনা। এটা মফসসল এলাকা, তাই এ চত্বরে ফ্লিপকার্টের প্রোডাক্ট একজনই সাপ্লাই দেয়। কিন্তু গত একবছর ধরে ওর এত হাজার হাজার প্রোডাক্ট আসে যে ছেলেটা ফোন-টোন আর করে না, সোজা এসে ওর কেবিনের বাইরে ঢাউস ব্যাগটা নামায়। সেদিনও কাজের ফাঁকে ছেলেটাকে দেখে ওর ভ্রূ কুঁচকে গেছিল, ও তো কোনো অর্ডার দেয়নি! পরক্ষণেই আর বেশি মাথা ঘামায়নি, দুমদাম, ট্রেনে-বাসে, এমনকি বাথরুমে বসেও ফোন ঘাঁটতে ঘাঁটতে ও দুম করে ছোটখাটো এত জিনিস অর্ডার দিয়ে ফেলে, যে পরে নিজেই ভুলে যায়। কথা না বাড়িয়ে ও প্যাকেটটা নিয়ে টেবিলে রেখে দিয়েছিল। এমনিতে সারাবছর আহামরি যে কিছু কাজের চাপ থাকে তা নয়, কিন্তু মার্চ মাসটা একদম নিশ্বাস ফেলার অবধি টাইম হয় না। কাজ শেষে উঠে প্যাকেটটা হঠাৎ খেয়াল হতে যখন খুলেছিল, তখন হাঁ হয়ে গিয়েছিল। সুনীল গঙ্গোপাধ্যায়ের অসাধারণ ঐতিহাসিক ট্রিলজি ‘সেইসময়-প্রথম আলো-পূর্ব পশ্চিম’! আনন্দে পুলকিত হতে গিয়েও ও অবাক হয়ে গিয়েছিল, ও তো এটা কস্মিনকালেও অর্ডার দেয়নি! কে পাঠাল ওকে এটা?
আমতা আমতা মনে বই তিনটেকে বাড়ি নিয়ে গিয়েছিল পারমিতা। হ্যাঁ এটা ঠিক, এই তিনটে বই নিজের সংগ্রহে রাখার বহুদিনের ইচ্ছে ছিল পারমিতার। এই তো সেদিনই কথায় কথায় অফিসে বলছিল ও, এই তিনটে বইয়ের জন্য প্রতিটা বাঙালির সুনীল গঙ্গোপাধ্যায়ের কাছে ঋণী থাকা উচিত! এটাও দুঃখ করে বলেছিল যে, লাইব্রেরি থেকে নিয়ে পড়লেও ওর অনেকদিনের ইচ্ছে এই বই তিনটেকে বাড়িতে নিজের কাছে রাখবে। কিন্তু কোনো না কোনো কারণে সেটা হয়ে ওঠেনি।
কিন্তু তাই বলে অন্য কারুর কাছ থেকে কেন নেবে ও? তাও আবার অচেনা কেউ! এমনিতেই মনটা খারাপ হয়েছিল, তার ওপর এই ঘটনায় আরো তেতো হয়ে গেল ওর মনটা। এক মুহূর্তের জন্য পার্থর নামটা মনে আসতেই ঝটিতি সে সম্ভাবনা বাতিল করেছিলো পারমিতা। চার বছরের দীর্ঘ সম্পর্কে যে কোনোদিন পারমিতার ইচ্ছে অনিচ্ছের মূল্য দেয়নি, পারমিতার এই বই প্রীতিকে ‘ব্যাকডেটেড’ বলে উপহাস করেছে, যে এইসমস্ত ক্লাসিক পড়ার থেকে ক্লাবে গিয়ে স্থূল রসিকতা আর মাতলামি করে বেশি আনন্দ পায়, সে কিনা পারমিতাকে এটা পাঠাবে! তাও আবার বিয়ে ঠিক হয়েও তিক্তভাবে ভেঙে যাওয়ার পর! অসম্ভব!
অফিস থেকে যখন ট্রেনে একলা বাড়ি ফেরে, তখন জানলার ধারে বসে মাঝে মাঝে আনমনে ভাবে পারমিতা! সত্যি! কি করে যে ওদের দুজনের সম্পর্ক এতদিন টিকল, এ এক আশ্চর্য ব্যাপার। দুজনের মধ্যে কোনো দিকেই কোনো মিল নেই, না মানসিকতায়, না রুচিতে, না পছন্দ-অপছন্দে। পারমিতা চিরকালই বই-লেখালেখি-গান এইসব নিয়ে থাকতে ভালোবাসে, নিজের পছন্দগুলোকে বিসর্জন দেবে না বলেই ব্যাঙ্কের দারুণ চাকরিটা পেয়েও ছেড়ে দিয়ে রাজ্য সরকারের এই চাকরিতে ঢুকেছিল ও, অপেক্ষাকৃত কম মাইনে হলেও এখানে কাজের চাপ অনেক কম, ও সারাটা জীবন নিজের ভালোলাগাগুলো পারস্যু করতে পারবে। চাকরিসর্বস্ব জীবন ওর কোনোকালেই পছন্দ নয়। সরকারি চাকরির কোচিং নিতে গিয়ে পার্থর সাথে ওর আলাপ। যদিও পার্থ কোনোদিনই এইসব চাকরি করার বা পাওয়ার যোগ্যতা রাখে না, কোনো বন্ধুর পাল্লায় পড়ে ভর্তি হয়ে মাস তিনেক বাদেই ছেড়ে দেয়। ওর দ্বারা ঐ দশটা পাঁচটার চাকরি হবে না, তাতে অবশ্য কিছু যায় আসে না, কারণ ওদের অগাধ টাকাপয়সা। পারমিতার বাড়ি স্বচ্ছল হলেও নিজের পায়ে দাঁড়ানোর জেদটা ওর মধ্যে বরাবরই ছিল।
ট্রেনের দমকা হাওয়ায় চুল ঠিক করতে করতে ভাবে পারমিতা, বছরখানেক ধরেই হয়তো পার্থ হাবেভাবে বোঝাচ্ছিল ও আর টানতে চায় না এই রিলেশন, ও-ই বুঝতে পারেনি। শেষে পার্থর বাড়ির লোক যখন পারমিতাদের বাড়ি এসে পার্থর সামনেই দুই পরিবারের স্টেটাসের বৈষম্যের কথা তুললেন, তখন পার্থর নীরব সম্মতি মাখানো চোখটা দেখেই পারমিতা পিছিয়ে এসেছিল।
একটা দীর্ঘশ্বাস ফেলে ভাবে পারমিতা, খুব ভালো ডিসিশন নিয়েছে ও। নিজের মতো করে বাঁচছে যেন ও এবার! কিন্তু মাঝখান দিয়ে এই উটকো গিফটের বহরে ও দিশেহারা হয়ে যাচ্ছে।
এরপর প্রতি সপ্তাহে একটার পর একটা প্রোডাক্ট আসতে শুরু করল। কোনো সপ্তাহে সমরেশ মজুমদারের ‘কালপুরুষ’ তো কোনো সপ্তাহে একটা দারুণ পার্কার পেনের সেট। কোনো সপ্তাহে আবার সুন্দর কলমকারি কাজ করা কুর্তি। ভেবে ভেবে পারমিতার মাথা খারাপ হয়ে যেতে লাগল।
আজকের গিফটটাও নিয়ে তেমনি আনমনে ও ট্রেনে বসেছিল। বারকয়েক ভেবেছে ক্যুরিয়ারের ছেলেটাকে বলে দেবে যে ও প্রোডাক্টটা নেবে না, কিন্তু আগে থেকে টাকা মেটানো প্রোডাক্ট নিতে রিফিউজ করলে কি ভাববে সবাই, এই লজ্জায় ও বলতে পারেনি। কিন্তু দিনে দিনে তো সীমা ছাড়িয়ে যাচ্ছে! আজকের প্যাকেটটায় রয়েছে খুব সুন্দর শান্তিনিকেতনের কাজ করা একটা ঝোলা ব্যাগ, তাতে ফেব্রিক দিয়ে লেখা গীতাঞ্জলির একটা কবিতার প্রথম স্তবক- ”জড়ায়ে আছে বাধা, ছাড়ায়ে যেতে চাই, ছাড়াতে গেলে ব্যথা বাজে।”
সেটা দেখতে দেখতে পারমিতার ভ্রূ কুঁচকে উঠল। যে-ই পাঠাক, সে আর কিছু না হোক, পারমিতার পছন্দ-অপছন্দ খুব ভালো করে জানে। ও কি বই পড়তে ভালোবাসে, কেমন জামা পড়ে, কিরকম ব্যাগ নেয়, সব তার জানা। ওর আবার মনটা সন্দিগ্ধ হয়ে উঠল। কে হতে পারে? কলেজের বন্ধুদের সাথে এখন আর তেমন যোগাযোগ নেই বললেই চলে, তাছাড়া তারা কেউ পারমিতার অফিসের ঠিকানাও জানে না। বাকি রইল অফিস। হঠাৎ পারমিতার মাথায় ধাঁ করে একটা সম্ভাবনা উদয় হল। আচ্ছা, সুমনের কাজ নয় তো! পরক্ষণেই ওর মনে হল, ধুর, ও ব্যাটা তো কথাই বলে না কারুর সাথে! চুপচাপ কাজ করে যায় মুখ বুজে।
পরের দিন পারমিতা অফিসে ঢুকেই দেখল তখনো কেউ আসেনি সুমন ছাড়া। এই সুযোগ। ও সুমনের একদম মুখোমুখি হয়ে জিজ্ঞেস করল, ”এই শোন তুমি আমাকে ফ্লিপকার্টে প্রোডাক্ট পাঠাও?”
পারমিতা বইতে পড়েছে অপরাধীকে সরাসরি গিয়ে দুম করে প্রশ্ন করলে সে সত্যিটা স্বীকার করে ফেলে। কিন্তু এক্ষেত্রে তা হল না। সুমন বেজার মুখে চোখ কুঁচকে মুখ তুলল, ”মানে! আমি তোমাকে প্রোডাক্ট পাঠাব? কেন? আমি কি পাগল নাকি!”
ফাঁদটা কাজে তো লাগলোই না, উল্টে অপ্রস্তুত হয়ে পারমিতা নিজের ডেস্কে ফিরে এল। অসহ্য লাগছে! এগুলো কি ধরনের বেয়াদপি! একবার মনে হল, সনাতনদা গণেশদা এদের কাজ নয়তো! পরক্ষণেই মনে হল, ধুর, ঠিক করে গুগলই খুলতে পারে না, ওরা আবার অনলাইনে অর্ডার করবে! তাহলে? কে এটা করছে? কেনই বা করছে?
অন্যমনস্ক থাকার কারণে কাজে কিছুতেই মন বসাতে পারছিল না পারমিতা। পার্থর সঙ্গে সবকিছু শেষ হয়ে যাবার পর এই কয়েকমাসে তো সবকিছু বেশ সামলে নিয়ে নিজের মতো করে চলছিল, হঠাৎ এ কি উপদ্রব? ভাবতে ভাবতে হঠাৎ চোখ পড়ল নিজের জামায়, সেই কলমকারি প্রিন্টের কুর্তি, নিজের অজান্তেই মনটা নরম হয়ে এল ওর। কে ওর ভালোলাগাগুলোর এত মর্ম বোঝে, তাকে দেখতে ইচ্ছে করছে হঠাৎ। যতই বাইরে রাগ হোক, এই ক-দিনে সেই অদেখা অজানা উপহারদাতার প্রতি একটা কৃতজ্ঞতা জন্মেছে পারমিতার।
হঠাৎ সনাতনদার জোর গলায় কথায় চিন্তার জ্বাল ছিঁড়ে যায় ওর, চমকে তাকিয়ে দেখে, সনাতনদা কাকে যেন বলছেন, ”পাঞ্জাবিটা তো জব্বর পরেছ সুবলদা, কোত্থেকে কিনলে?”
‘সুবলদা’ নামক লোকটা বলল, ”আরে, ছোটছেলে করে দিয়েছে গো, ওর তো খুব ভালো আঁকার হাত! পাঞ্জাবিটার ওপর ও-ই এসব লিখেছে-টিখেছে।”
সনাতনদা দু-হাত কোমরে দিয়ে বলল, ”বটে! তোমার ছোটছেলের তো অনেক গুণ দেখছি! এত ভালো আঁকে, এত ছেলেপিলে পড়ায়, আবার ক্যুরিয়ার সার্ভিসেও কাজ করে!”
পারমিতা আনমনে ওই সুবলবাবুর সুতির পাঞ্জাবিটার দিকে তাকিয়ে চমকে উঠল, ওর ব্যাগের ওপর গীতাঞ্জলির যে দুটো পঙক্তি লেখা, তার ঠিক পরের দুটো পঙক্তি লেখা ওই পাঞ্জাবিতে, ”মুক্তি চাহিবারে তোমার কাছে যাই, চাহিতে গেলে মরি লাজে!”
পারমিতা বিস্ফারিত চোখে দেখল, হাতের লেখা থেকে শুরু করে হরফগুলোর টান, রঙ সব-ই এক! ও সেদিকে তাকাতেই সনাতনদা বললেন, ”এই দ্যাখো সুবল, এই হচ্ছে আমাদের দিদিমণি। অবশ্য তোমার ছেলে ওকে ভালো করেই চেনে।” তারপর পারমিতার দিকে তাকিয়ে বলল, ”তোমার রানারের বাবা, বুঝলে দিদিমণি?”
পারমিতার যা বোঝার যা আগেই বোঝা হয়ে গিয়েছিল। রাগে ওর ব্রহ্মতালু জ্বলছিল। ঠিক, ক্যুরিয়ারের ওই ছেলেটার সামনেই তো ও সেদিন বলেছিল সুনীল গঙ্গোপাধ্যায়ের বইগুলোর কথা! জীবনে এই প্রথম, নিজের রুচি, ভালোলাগার সাথে মিলিয়ে মিশিয়ে একজনকে পেয়েছিল, তার কাছ থেকেও এমন ফাঁকি! অনেক কষ্টে নিজের রাগ চেপে রেখে বলল, ”আপনার ছেলেকে আজ একবার স্টেশনে আসতে বলবেন প্লিজ, পাঁচটার সময়, ভীষণ দরকার!”
পাঁচটা সতেরোর ডাউন লোকাল যখন স্টেশন ছেড়ে বেরিয়ে গেল, তখন ফাঁকা প্ল্যাটফর্মের একদম শেষের একটা বেঞ্চিতে বসেছিল পারমিতা আর সুশান্ত। পারমিতার রাগ তখনো পড়েনি। সুশান্ত মিনমিন করে যাই বলতে যাচ্ছিল, প্রবলদর্পে থামিয়ে দিচ্ছিল পারমিতা। তবু সুশান্ত বলল, ”তুমি চাকরি করো, আমি তো এখনো চাকরি পাইনি, তাই ভয়ও হচ্ছিল বলতে কি করব বল! তাই, নিজেই ওগুলো অর্ডার দিতাম। আর ওই ব্যাগটা প্যাকেট থেকে বের করে লাইনগুলো লিখে আবার প্যাক করে দিয়েছিলাম!”
পারমিতা তেলেবেগুনে জ্বলে উঠল, ”এত কাণ্ড করতে পারলে, এক মাস ধরে এত পয়সা খসিয়ে আমাকে টেনশন দিলে, আর একবারও মুখ ফুটে বলতে পারলে না! এত লুকোচুরি?”
সুশান্ত মাথা নাড়ল, এতক্ষণে একটু সাহস পেয়ে ভয়ে ভয়ে পারমিতার একটা হাত ধরল, অস্ফুটে বলল, ”মুক্তি চাহিবারে তোমার কাছে যাই, চাহিতে গেলে মরি লাজে!”
সনাতনদা দরজার দিকে তাকিয়ে সোৎসাহে বলে উঠলেন, ”ওই যে, দিদিমণির রানার এসে গেছে! তাই তো বলি, আড়াইটে বাজতে চলল, এখনো দেখা নেই কেন?”
ছেলেটা সেলসম্যানসুলভ মিষ্টি হেসে বলল, ”কাকু আপনাকে সেদিন বললাম না, রানার নয়, আমার নাম সুশান্ত!”
পারমিতা স্বভাবসুলভ ভঙ্গিতে হাসতে গিয়েও গম্ভীর হয়ে গেল। ওদিকে গণেশদা ওপাশের কেবিন থেকে হাসতে হাসতে চাপা গলায় বলছে, ”আরে, ওর দ্যাখাদেখি তো গোমড়াথেরিয়াম সুমনও একই কাণ্ড শুরু করেছে, এই মাসে নয় নয় করে তিন বার জিনিস এল ওর! সত্যি বাপু, কি ভাইরাসই না ছড়াচ্ছ তুমি পারমিতা!”
পারমিতা কৃত্রিম হেসে সইসাবুদ করে চটজলদি ফ্লিপকার্টওলা কে বিদেয় করলো। সবার সামনে সুন্দর প্যাকেট করা জিনিসটা খুলতে ইচ্ছে করল না ওর। ইতিউতি চেয়ে সুট করে প্যাকেটটাকে ড্রয়ারে চালান করতে যাবে, এমন সময় সনাতনদার ঠিক চোখে পড়ে গেছে, ভ্রূ কুঁচকে বললেন, ”কই, খোলো দেখি! জামা না জুতো, নাকি বাসন মাজার সাবান-টাবান? ওই রানার ছেলেটা তো আমাদের পাড়াতেই থাকে, সকালটায় ব্যাচ ব্যাচ পড়ায়, আর দুপুর হলেই ঝোলা নিয়ে বেরোয় এইসব পার্টটাইম করতে! দ্যাখো আজ কি এনেছে!”
পারমিতা অন্য প্রসঙ্গে কথা ঘুরিয়ে কিছুক্ষণ বকে টকে সনাতনদাকে ওর ডেস্ক থেকে বিদায় করল। কথাটা অবশ্য অক্ষরে অক্ষরে সত্যি। পারমিতার একটা বিদঘুটে স্বভাব হল, অনলাইন শপিং পোর্টাল থেকে সব কিছু কেনা, সে পোশাক আশাক জুতো মোজা থেকে শুরু করে রান্নাঘরের টুকিটাকি, বই-খাতা-পেন, কাজল-সানস্ক্রিন-লিপস্টিক মায় কাজের মাসির স্ক্রচ বাইট পর্যন্ত ও অনলাইনে কেনে। বছরদুয়েক আগে ফ্লিপকার্ট, আমাজন, স্ন্যাপডিল এইসব সাইট থেকে টুকটাক কেনা শুরু করেছিল, এখন সেটা এমন পর্যায়ে এসে দাঁড়িয়েছে যে আগের মাসে ভাইয়ের জন্মদিনে সাইকেল পর্যন্ত অনলাইনে কিনেছিল। সে কি কাণ্ড! ওদের এতবড় প্যাকেজিং দেখে মনে হচ্ছিল যেন সাইকেল নয়, আস্ত একটা চারচাকা গাড়ি এসেছে বাড়িতে!
অফিসেও সবাই পারমিতার এই বাতিক নিয়ে মজা-ঠাট্টা করে। ওদের এই ল্যান্ড রেভেনিউ অফিসের অ্যাডমিনিস্ট্রেটিভ সেকশনে পারমিতা আর সুমন বাদে বাকিদের বয়স ওদের বয়সের ডাবলেরও বেশি। বেশিরভাগেরই রিটায়ারমেন্টের আর দু-বছরও বাকি নেই।
সুমন বয়সে ছোট হলেও খুব গম্ভীর ধরনের, কথাবার্তা প্রায় বলে-ই না, কিন্তু পারমিতা সারাক্ষণ এই জ্যেঠুর বয়সি কলিগদের সাথে বন্ধুর মতো মেশে। তাই পারমিতাকে সবাই স্নেহের চোখেই দ্যাখে। ও ছাড়া বাকি সবাই এই আধা শহর আধা গ্রামেই থাকে, শুধু ওকেই তিনটে স্টেশন পেরিয়ে আসতে হয় রোজ। ওর এই অনলাইন শপিং-এর বাহার দেখে ওরা ভারী মজা পায়, আবার দরকারি কিছু কেনার হলে টুক করে পারমিতাকে দিয়ে অনলাইনে দামটা আর রিভিউটা একবার চেকও করিয়ে নেয়।
অন্যদিন হলে পারমিতা নিজেই সোৎসাহে প্যাকেট খুলে দেখাত আজ কি এল। কিন্তু আজ ও সেটা করল না। কারণ ও খুব ভাল করে জানে অন্তত ও নিজে কোন কিছু অর্ডার দেয়নি। ওর কপালের মধ্যিখানের ভাঁজটা আবার চওড়া হয়ে গেল।
ব্যাপারটা শুরু হয়েছে মাসখানেক হল। প্রায় প্রতি সপ্তাহে পারমিতাকে কেউ বা কারা একটা করে গিফট ফ্লিপকার্টের থ্রু দিয়ে পাঠাচ্ছে। আগে থেকে টাকা মেটান থাকায় পারমিতা কিছুতেই বুঝে উঠতে পারছে না কার কাজ এটা! দু-বার ফোন করেছে ফ্লিপকার্ট কাস্টমার কেয়ারে, তাঁরা দুঃখ প্রকাশ করে জানিয়েছেন কাস্টমারের প্রাইভেসি রক্ষার স্বার্থে তাঁরা ডিটেইল জানাতে পারবেন না।
প্রথম দিনটা এখনো মনে আছে ওর। আগে প্রোডাক্ট ডেলিভারি দিতে আসার আগে ফ্লিপকার্টের ছেলেটা ওকে একবার ফোন করে রুটিনমাফিক কনফার্ম হয়ে নিত, যে ও এই ঠিকানায় আছে কিনা। এটা মফসসল এলাকা, তাই এ চত্বরে ফ্লিপকার্টের প্রোডাক্ট একজনই সাপ্লাই দেয়। কিন্তু গত একবছর ধরে ওর এত হাজার হাজার প্রোডাক্ট আসে যে ছেলেটা ফোন-টোন আর করে না, সোজা এসে ওর কেবিনের বাইরে ঢাউস ব্যাগটা নামায়। সেদিনও কাজের ফাঁকে ছেলেটাকে দেখে ওর ভ্রূ কুঁচকে গেছিল, ও তো কোনো অর্ডার দেয়নি! পরক্ষণেই আর বেশি মাথা ঘামায়নি, দুমদাম, ট্রেনে-বাসে, এমনকি বাথরুমে বসেও ফোন ঘাঁটতে ঘাঁটতে ও দুম করে ছোটখাটো এত জিনিস অর্ডার দিয়ে ফেলে, যে পরে নিজেই ভুলে যায়। কথা না বাড়িয়ে ও প্যাকেটটা নিয়ে টেবিলে রেখে দিয়েছিল। এমনিতে সারাবছর আহামরি যে কিছু কাজের চাপ থাকে তা নয়, কিন্তু মার্চ মাসটা একদম নিশ্বাস ফেলার অবধি টাইম হয় না। কাজ শেষে উঠে প্যাকেটটা হঠাৎ খেয়াল হতে যখন খুলেছিল, তখন হাঁ হয়ে গিয়েছিল। সুনীল গঙ্গোপাধ্যায়ের অসাধারণ ঐতিহাসিক ট্রিলজি ‘সেইসময়-প্রথম আলো-পূর্ব পশ্চিম’! আনন্দে পুলকিত হতে গিয়েও ও অবাক হয়ে গিয়েছিল, ও তো এটা কস্মিনকালেও অর্ডার দেয়নি! কে পাঠাল ওকে এটা?
আমতা আমতা মনে বই তিনটেকে বাড়ি নিয়ে গিয়েছিল পারমিতা। হ্যাঁ এটা ঠিক, এই তিনটে বই নিজের সংগ্রহে রাখার বহুদিনের ইচ্ছে ছিল পারমিতার। এই তো সেদিনই কথায় কথায় অফিসে বলছিল ও, এই তিনটে বইয়ের জন্য প্রতিটা বাঙালির সুনীল গঙ্গোপাধ্যায়ের কাছে ঋণী থাকা উচিত! এটাও দুঃখ করে বলেছিল যে, লাইব্রেরি থেকে নিয়ে পড়লেও ওর অনেকদিনের ইচ্ছে এই বই তিনটেকে বাড়িতে নিজের কাছে রাখবে। কিন্তু কোনো না কোনো কারণে সেটা হয়ে ওঠেনি।
কিন্তু তাই বলে অন্য কারুর কাছ থেকে কেন নেবে ও? তাও আবার অচেনা কেউ! এমনিতেই মনটা খারাপ হয়েছিল, তার ওপর এই ঘটনায় আরো তেতো হয়ে গেল ওর মনটা। এক মুহূর্তের জন্য পার্থর নামটা মনে আসতেই ঝটিতি সে সম্ভাবনা বাতিল করেছিলো পারমিতা। চার বছরের দীর্ঘ সম্পর্কে যে কোনোদিন পারমিতার ইচ্ছে অনিচ্ছের মূল্য দেয়নি, পারমিতার এই বই প্রীতিকে ‘ব্যাকডেটেড’ বলে উপহাস করেছে, যে এইসমস্ত ক্লাসিক পড়ার থেকে ক্লাবে গিয়ে স্থূল রসিকতা আর মাতলামি করে বেশি আনন্দ পায়, সে কিনা পারমিতাকে এটা পাঠাবে! তাও আবার বিয়ে ঠিক হয়েও তিক্তভাবে ভেঙে যাওয়ার পর! অসম্ভব!
অফিস থেকে যখন ট্রেনে একলা বাড়ি ফেরে, তখন জানলার ধারে বসে মাঝে মাঝে আনমনে ভাবে পারমিতা! সত্যি! কি করে যে ওদের দুজনের সম্পর্ক এতদিন টিকল, এ এক আশ্চর্য ব্যাপার। দুজনের মধ্যে কোনো দিকেই কোনো মিল নেই, না মানসিকতায়, না রুচিতে, না পছন্দ-অপছন্দে। পারমিতা চিরকালই বই-লেখালেখি-গান এইসব নিয়ে থাকতে ভালোবাসে, নিজের পছন্দগুলোকে বিসর্জন দেবে না বলেই ব্যাঙ্কের দারুণ চাকরিটা পেয়েও ছেড়ে দিয়ে রাজ্য সরকারের এই চাকরিতে ঢুকেছিল ও, অপেক্ষাকৃত কম মাইনে হলেও এখানে কাজের চাপ অনেক কম, ও সারাটা জীবন নিজের ভালোলাগাগুলো পারস্যু করতে পারবে। চাকরিসর্বস্ব জীবন ওর কোনোকালেই পছন্দ নয়। সরকারি চাকরির কোচিং নিতে গিয়ে পার্থর সাথে ওর আলাপ। যদিও পার্থ কোনোদিনই এইসব চাকরি করার বা পাওয়ার যোগ্যতা রাখে না, কোনো বন্ধুর পাল্লায় পড়ে ভর্তি হয়ে মাস তিনেক বাদেই ছেড়ে দেয়। ওর দ্বারা ঐ দশটা পাঁচটার চাকরি হবে না, তাতে অবশ্য কিছু যায় আসে না, কারণ ওদের অগাধ টাকাপয়সা। পারমিতার বাড়ি স্বচ্ছল হলেও নিজের পায়ে দাঁড়ানোর জেদটা ওর মধ্যে বরাবরই ছিল।
ট্রেনের দমকা হাওয়ায় চুল ঠিক করতে করতে ভাবে পারমিতা, বছরখানেক ধরেই হয়তো পার্থ হাবেভাবে বোঝাচ্ছিল ও আর টানতে চায় না এই রিলেশন, ও-ই বুঝতে পারেনি। শেষে পার্থর বাড়ির লোক যখন পারমিতাদের বাড়ি এসে পার্থর সামনেই দুই পরিবারের স্টেটাসের বৈষম্যের কথা তুললেন, তখন পার্থর নীরব সম্মতি মাখানো চোখটা দেখেই পারমিতা পিছিয়ে এসেছিল।
একটা দীর্ঘশ্বাস ফেলে ভাবে পারমিতা, খুব ভালো ডিসিশন নিয়েছে ও। নিজের মতো করে বাঁচছে যেন ও এবার! কিন্তু মাঝখান দিয়ে এই উটকো গিফটের বহরে ও দিশেহারা হয়ে যাচ্ছে।
এরপর প্রতি সপ্তাহে একটার পর একটা প্রোডাক্ট আসতে শুরু করল। কোনো সপ্তাহে সমরেশ মজুমদারের ‘কালপুরুষ’ তো কোনো সপ্তাহে একটা দারুণ পার্কার পেনের সেট। কোনো সপ্তাহে আবার সুন্দর কলমকারি কাজ করা কুর্তি। ভেবে ভেবে পারমিতার মাথা খারাপ হয়ে যেতে লাগল।
আজকের গিফটটাও নিয়ে তেমনি আনমনে ও ট্রেনে বসেছিল। বারকয়েক ভেবেছে ক্যুরিয়ারের ছেলেটাকে বলে দেবে যে ও প্রোডাক্টটা নেবে না, কিন্তু আগে থেকে টাকা মেটানো প্রোডাক্ট নিতে রিফিউজ করলে কি ভাববে সবাই, এই লজ্জায় ও বলতে পারেনি। কিন্তু দিনে দিনে তো সীমা ছাড়িয়ে যাচ্ছে! আজকের প্যাকেটটায় রয়েছে খুব সুন্দর শান্তিনিকেতনের কাজ করা একটা ঝোলা ব্যাগ, তাতে ফেব্রিক দিয়ে লেখা গীতাঞ্জলির একটা কবিতার প্রথম স্তবক- ”জড়ায়ে আছে বাধা, ছাড়ায়ে যেতে চাই, ছাড়াতে গেলে ব্যথা বাজে।”
সেটা দেখতে দেখতে পারমিতার ভ্রূ কুঁচকে উঠল। যে-ই পাঠাক, সে আর কিছু না হোক, পারমিতার পছন্দ-অপছন্দ খুব ভালো করে জানে। ও কি বই পড়তে ভালোবাসে, কেমন জামা পড়ে, কিরকম ব্যাগ নেয়, সব তার জানা। ওর আবার মনটা সন্দিগ্ধ হয়ে উঠল। কে হতে পারে? কলেজের বন্ধুদের সাথে এখন আর তেমন যোগাযোগ নেই বললেই চলে, তাছাড়া তারা কেউ পারমিতার অফিসের ঠিকানাও জানে না। বাকি রইল অফিস। হঠাৎ পারমিতার মাথায় ধাঁ করে একটা সম্ভাবনা উদয় হল। আচ্ছা, সুমনের কাজ নয় তো! পরক্ষণেই ওর মনে হল, ধুর, ও ব্যাটা তো কথাই বলে না কারুর সাথে! চুপচাপ কাজ করে যায় মুখ বুজে।
পরের দিন পারমিতা অফিসে ঢুকেই দেখল তখনো কেউ আসেনি সুমন ছাড়া। এই সুযোগ। ও সুমনের একদম মুখোমুখি হয়ে জিজ্ঞেস করল, ”এই শোন তুমি আমাকে ফ্লিপকার্টে প্রোডাক্ট পাঠাও?”
পারমিতা বইতে পড়েছে অপরাধীকে সরাসরি গিয়ে দুম করে প্রশ্ন করলে সে সত্যিটা স্বীকার করে ফেলে। কিন্তু এক্ষেত্রে তা হল না। সুমন বেজার মুখে চোখ কুঁচকে মুখ তুলল, ”মানে! আমি তোমাকে প্রোডাক্ট পাঠাব? কেন? আমি কি পাগল নাকি!”
ফাঁদটা কাজে তো লাগলোই না, উল্টে অপ্রস্তুত হয়ে পারমিতা নিজের ডেস্কে ফিরে এল। অসহ্য লাগছে! এগুলো কি ধরনের বেয়াদপি! একবার মনে হল, সনাতনদা গণেশদা এদের কাজ নয়তো! পরক্ষণেই মনে হল, ধুর, ঠিক করে গুগলই খুলতে পারে না, ওরা আবার অনলাইনে অর্ডার করবে! তাহলে? কে এটা করছে? কেনই বা করছে?
অন্যমনস্ক থাকার কারণে কাজে কিছুতেই মন বসাতে পারছিল না পারমিতা। পার্থর সঙ্গে সবকিছু শেষ হয়ে যাবার পর এই কয়েকমাসে তো সবকিছু বেশ সামলে নিয়ে নিজের মতো করে চলছিল, হঠাৎ এ কি উপদ্রব? ভাবতে ভাবতে হঠাৎ চোখ পড়ল নিজের জামায়, সেই কলমকারি প্রিন্টের কুর্তি, নিজের অজান্তেই মনটা নরম হয়ে এল ওর। কে ওর ভালোলাগাগুলোর এত মর্ম বোঝে, তাকে দেখতে ইচ্ছে করছে হঠাৎ। যতই বাইরে রাগ হোক, এই ক-দিনে সেই অদেখা অজানা উপহারদাতার প্রতি একটা কৃতজ্ঞতা জন্মেছে পারমিতার।
হঠাৎ সনাতনদার জোর গলায় কথায় চিন্তার জ্বাল ছিঁড়ে যায় ওর, চমকে তাকিয়ে দেখে, সনাতনদা কাকে যেন বলছেন, ”পাঞ্জাবিটা তো জব্বর পরেছ সুবলদা, কোত্থেকে কিনলে?”
‘সুবলদা’ নামক লোকটা বলল, ”আরে, ছোটছেলে করে দিয়েছে গো, ওর তো খুব ভালো আঁকার হাত! পাঞ্জাবিটার ওপর ও-ই এসব লিখেছে-টিখেছে।”
সনাতনদা দু-হাত কোমরে দিয়ে বলল, ”বটে! তোমার ছোটছেলের তো অনেক গুণ দেখছি! এত ভালো আঁকে, এত ছেলেপিলে পড়ায়, আবার ক্যুরিয়ার সার্ভিসেও কাজ করে!”
পারমিতা আনমনে ওই সুবলবাবুর সুতির পাঞ্জাবিটার দিকে তাকিয়ে চমকে উঠল, ওর ব্যাগের ওপর গীতাঞ্জলির যে দুটো পঙক্তি লেখা, তার ঠিক পরের দুটো পঙক্তি লেখা ওই পাঞ্জাবিতে, ”মুক্তি চাহিবারে তোমার কাছে যাই, চাহিতে গেলে মরি লাজে!”
পারমিতা বিস্ফারিত চোখে দেখল, হাতের লেখা থেকে শুরু করে হরফগুলোর টান, রঙ সব-ই এক! ও সেদিকে তাকাতেই সনাতনদা বললেন, ”এই দ্যাখো সুবল, এই হচ্ছে আমাদের দিদিমণি। অবশ্য তোমার ছেলে ওকে ভালো করেই চেনে।” তারপর পারমিতার দিকে তাকিয়ে বলল, ”তোমার রানারের বাবা, বুঝলে দিদিমণি?”
পারমিতার যা বোঝার যা আগেই বোঝা হয়ে গিয়েছিল। রাগে ওর ব্রহ্মতালু জ্বলছিল। ঠিক, ক্যুরিয়ারের ওই ছেলেটার সামনেই তো ও সেদিন বলেছিল সুনীল গঙ্গোপাধ্যায়ের বইগুলোর কথা! জীবনে এই প্রথম, নিজের রুচি, ভালোলাগার সাথে মিলিয়ে মিশিয়ে একজনকে পেয়েছিল, তার কাছ থেকেও এমন ফাঁকি! অনেক কষ্টে নিজের রাগ চেপে রেখে বলল, ”আপনার ছেলেকে আজ একবার স্টেশনে আসতে বলবেন প্লিজ, পাঁচটার সময়, ভীষণ দরকার!”
পাঁচটা সতেরোর ডাউন লোকাল যখন স্টেশন ছেড়ে বেরিয়ে গেল, তখন ফাঁকা প্ল্যাটফর্মের একদম শেষের একটা বেঞ্চিতে বসেছিল পারমিতা আর সুশান্ত। পারমিতার রাগ তখনো পড়েনি। সুশান্ত মিনমিন করে যাই বলতে যাচ্ছিল, প্রবলদর্পে থামিয়ে দিচ্ছিল পারমিতা। তবু সুশান্ত বলল, ”তুমি চাকরি করো, আমি তো এখনো চাকরি পাইনি, তাই ভয়ও হচ্ছিল বলতে কি করব বল! তাই, নিজেই ওগুলো অর্ডার দিতাম। আর ওই ব্যাগটা প্যাকেট থেকে বের করে লাইনগুলো লিখে আবার প্যাক করে দিয়েছিলাম!”
পারমিতা তেলেবেগুনে জ্বলে উঠল, ”এত কাণ্ড করতে পারলে, এক মাস ধরে এত পয়সা খসিয়ে আমাকে টেনশন দিলে, আর একবারও মুখ ফুটে বলতে পারলে না! এত লুকোচুরি?”
সুশান্ত মাথা নাড়ল, এতক্ষণে একটু সাহস পেয়ে ভয়ে ভয়ে পারমিতার একটা হাত ধরল, অস্ফুটে বলল, ”মুক্তি চাহিবারে তোমার কাছে যাই, চাহিতে গেলে মরি লাজে!”
ডাউন ব্যান্ডেল হাওড়া লোকাল যখন ঢিকিয়ে ঢিকিয়ে হাওড়ায় ঢোকাল, তখন ঐশানীর ঘড়িতে ন-টা পাঁচ। ক্লান্ত ঘামে ভেজা শরীরটাকে কোনোমতে টেনেহিঁচড়ে প্ল্যাটফর্মে নামিয়ে ঘড়ির দিকে তাকিয়ে নিজের অজান্তেই কেঁপে উঠল ঐশানী। আজ ভীষণ দেরি হয়ে গেছে। অন্যদিন ও সাড়ে-আটটার মধ্যে বাড়ি ঢুকে যায়, আজ এখানেই এত রাত হয়ে গেল। একে সোমবার, তার ওপর উত্তরপাড়া স্টেশনে কিছুক্ষণ কি একটা ঘটনায় অবরোধ চলছিল। আগে হলে কিছুই মনে হত না ওর, কিন্তু গত পরশু থেকে শুরু হওয়া বিশ্রী ঘটনাটায় ওর মনটা তেতো হয়ে রয়েছে।
সাবওয়ে দিয়ে বেরিয়ে আস্তে আস্তে ও প্রায় নির্জন গুলমোহর কলোনির পাশ দিয়ে হাঁটছিল। ওকে এখন প্রায় আধঘণ্টা হাঁটতে হবে। হাওড়া ব্রিজ পেরিয়ে স্ট্র্যান্ড রোড দিয়ে উঠে বেনেটোলায় গিরীশ পার্ক মেট্রো স্টেশন ধরে আরেকটু হাঁটলে ওর বাড়ি। বাসে গেলেই সবচেয়ে ভালো হয়, শ্রীরামপুর কলেজে বাংলা নিয়ে ভর্তি হয়ে প্রথমে দিনকয়েক তাই গিয়েছিল, তারপর একদিন ট্রেনে আসতে আসতে দু-পিঠের বাস ভাড়া ত্রিশ দিয়ে গুণ করতে ও চমকে উঠেছিল। ওই পয়সায় বাবার একটা ওষুধ হয়ে যাবে। তারপর থেকে ও হেঁটেই যাতায়াত করে। আর এমন কি-ই বা রাস্তা! সারাদিন কলেজে তো বসে বসেই দিন কাটে, তারপর কলেজ শেষে কোন্নগরে একটা কোচিং সেন্টারে টিউশনি পড়িয়ে একেবারে রাতে বাড়ি ফেরা, সে-ও তো বসে বসেই। দৈহিক কোনো পরিশ্রম নেই, বরং দিনে দু-বার এই হাঁটাহাঁটিতে শরীর ভালো থাকবে, নিজেই নিজেকে বিজ্ঞের মতো বুঝিয়েছিল ঐশানী।
পিঠের শতচ্ছিন্ন ব্যাগটাকে আর একবার টাইট করে নিয়ে হাঁটার ভল্যুম বাড়িয়ে দিল ও। হাতিবাগানের মোড় থেকে কেনা সস্তা সালোয়ার কামিজ ভিজে সপসপে হয়ে গায়ের সঙ্গে লেপ্টে রয়েছে। যতটা না ঘামে, তার চেয়ে বেশি হয়তো ভয়ে। যতই স্থির থাকার চেষ্টা করুক, ভেতরে ভেতরে একটা অজানা আশঙ্কায় মনটা বারবার কেঁপে কেঁপে উঠছে। আজও যদি ছেলেটা থাকে!
কথাটা মনে হতেই ওর বুকের ভেতরটা ধক করে উঠল। হাওড়া ব্রিজের ফুটপাথে ইতিউতি শুয়ে থাকা মানুষগুলোকে সাবধানে ডিঙিয়ে চলতে চলতে চোখের কোণে দু-ফোটা জলও এসে গেল ওর। ও তো কখনো কারুর কোনো ক্ষতি করেনি! ছোট্ট থেকে, যবে থেকে বাবার কারখানায় লক-আউট হয়েছে, তবে থেকে দাঁতে দাঁত চিপে সংগ্রাম করে চলেছে ও। হাজার প্রতিবন্ধকতাকে অতিক্রম করে পড়াশুনো শিখে, রোজগার করে ওদের ধুঁকতে থাকা সংসারটাকে দাঁড় করাবার আপ্রাণ চেষ্টা করে চলেছে সেই ক্লাস ইলেভেন থেকে। সেই বছরেই মা দু-দিনের জ্বরে ভুগে চলে গেল, বাবা বেকার হয়ে গিয়ে কিছুটা শারীরিক আর অনেকটা মানসিক আঘাতে বিছানা নিল। সেই তখন থেকে নিজে রান্না করে স্কুল গিয়ে, টিউশনি পড়িয়ে সংসার চালাচ্ছে ও। এত অভাব-অনটনেও কখনো কারুর কাছে হাত পাতেনি, শত কষ্টেও আত্মীয়স্বজনের গলগ্রহ হয়নি। তবু ওর সাথেই এসব ঘটনা ঘটে কেন! নিজের মনেই নিজেকে প্রশ্ন করতে করতে রাগে দুঃখে ঝড়ের গতিতে হাঁটছিল ঐশানী।
ঘটনাটা শুরু হয়েছে গত পরশু। এই দু-দিনে ও ভয়ে কাউকে ব্যাপারটা বলতে পারেনি, কাকেই বা বলবে, বাবাকে বললে হয়তো ওকে আর রাত করে ফিরতেই দেবে না, তখন সংসার চলবে কি ভাবে! কলেজেও ওর তেমন একটা বন্ধুবান্ধব নেই, একে ফ্রি-শিপ পাওয়া ছাত্রী, তার ওপর ওর মলিন পোশাক- আশাকে কেউ তেমন আগ বাড়িয়ে বন্ধুত্বও করেনি। ও-ও হয়তো একটা হীনমন্যতায় গুটিয়ে থাকে। কলেজ লাইফের আনন্দ নেওয়ার সময় বা ভাগ্য কোনোটাই ওর নেই। সপ্তাহে প্রতিদিনই কোন্নগরের ওই কোচিং সেন্টার থেকে পড়িয়ে ফেরে ও, পরশুও ফিরছিল। স্ট্র্যান্ড রোড অফিস কাছারি বন্ধ হয়ে যাওয়ার পর এমনিই বেশ নির্জন হয়ে যায়, দু-একটা খুচরো ব্যবসায়ী তাদের ঝাঁপ বন্ধ করতে ব্যস্ত থাকে, তার ওপর নিমতলা শ্মশানঘাটের কাছটা তো একেবারেই নির্জন। একটা পুরনো মন্দিরের পাশ দিয়ে ও বেশ দ্রুতগতিতে হাঁটছিল, সেদিন সকালে রান্না পুরোটা করে আসার সময় পায়নি, বাড়ি গিয়ে বাকিটা শেষ করতে হবে, হঠাৎ একটা শিসের শব্দে মুখ ঘুরিয়ে বাঁ-দিকে তাকাতেই মন্দিরের সামনের রকে বসে থাকা ছেলেটাকে দেখতে পেয়েছিল ও।
বয়স ঐশানীর থেকে বছর চার-পাঁচ বেশিই হবে, লম্বাটে দোহারা গড়ন, গায়ের রঙ শ্যামলা। আগেকার দিনের হিন্দি ফিল্মের হিরোর মতো কাঁধ অবধি নেমে আসা লম্বা লম্বা চুল, একটা ছেঁড়া-খোঁড়া জিন্সের ওপর বুকের অনেকটা খোলা একটা চকরাবকরা শার্ট। সেখানে ঝুলছে একটা লকেট।
ছেলেটা দুই হাতে কি একটা পাকাতে পাকাতে এসে প্রথমে অনেকদিনের চেনা, এমন একটা ভাব করে হেসেছিল, তারপর পরিষ্কার অথচ মিহি কণ্ঠে বলেছিল, ”কি ম্যাডাম, এত রাতে একা একা ফিরছেন, দিনকাল ভালো না, একটু এগিয়ে দেব নাকি!”
ঐশানীকে ভিতু মেয়ে বলা যায় না, ছোট থেকে অনেক প্রতিকূল পরিবেশে মানাতে হয়েছে নিজেকে, বিপদের মুহূর্তে মাথা ঠাণ্ডা রাখার গুণটা ও অনেকদিনই আয়ত্ত করেছে। তবু জনমানবহীন এই রাস্তায় রাত্রিবেলা এরকম পরিস্থিতিতে পড়ে ওর গলাটা বুঝি একটু কেঁপে গেছিল। হনহন করে হাঁটতে হাঁটতে শক্ত গলায় বলেছিল, ”বিরক্ত করবেন না। আ-আমি কিন্তু লোক ডাকব!”
ছেলেটা সেদিন আর কিছু করেনি। পেছন থেকে শুধু চেঁচিয়ে বলেছিল, ”হেল্পই তো করতে চেয়েছিলাম ম্যাডাম, আমার একটা দারুণ বাহন আছে, দু-মিনিটে পৌঁছে দিতাম!”
পরেরদিন সকালেই নানা কাজের ব্যস্ততায় মাথা থেকে পুরো ঘটনাটা উড়ে গিয়েছিল ঐশানীর। রাস্তাঘাটে মেয়েদের উত্যক্ত করা ফচকে ছেলেদের অভাব নেই, সমাজে মেয়েদেরকে বিরক্ত করা, তাদের সাথে অসভ্যতা করে মজা পাওয়াটাকে এখনো বীরপুঙ্গবের চিহ্ন বলে কোথাও কোথাও ধরা হয়, অন্তত এই লোফারগুলো তাই মনে করে। তবে, নিজের আগেকার অভিজ্ঞতায় ঐশানী দেখেছে, মুখ নীচু করে চলে না গিয়ে গলা উঁচিয়ে প্রতিবাদ করলে বেশিরভাগ বীরপুরুষই তখন লেজ গুটিয়ে পালায়। তাই গতকালও ছেলেটাকে আবার একইভাবে বসে থাকতে দেখে ও মনে মনে প্রস্তুত হয়েছিল।
ছেলেটা কাল একেবারে ওর সামনে এসে মুখোমুখি দাঁড়িয়েছিল, কোনো ভূমিকা না করেই বলেছিল, ”ম্যাডাম, আপনার জন্যই বসে আছি। দেখুন না, আমার লাইটারটা শেষ হয়ে গেছে, আপনার কাছে লাইটার বা দেশলাই কিছু হবে?”
ঐশানী স্থির চোখে তাকিয়েছিল, ছেলেটার মুখ থেকে ভকভক করে বেরনো বিকট গন্ধে গা গুলিয়ে আসছিল ওর, মনে হয় গাঁজা-টাজা খাচ্ছে! একটা মেয়ের কাছে দেশলাই চাওয়ার মতো অসভ্যতা করে কি পাচ্ছে এই লোফারটা? প্রথমে কয়েক সেকেন্ডের জন্য মনে হল ঠাস করে একটা চড় কসায় ছেলেটার গালে, তারপর মনে হল, এই জনশুন্য রাস্তায় ছেলেটা বাড়াবাড়ি করতে শুরু করলে ও চিৎকার করে গলা ফাটিয়ে ফেললেও কেউ আসবে না! তার চেয়ে বরং অন্য রাস্তা নিতে হবে। মনের সমস্ত শক্তি এক করে ও বলেছিল, ”দেখুন, আমি সারাটাদিন অনেক খেটে ফিরি। আপনি কেন আমাকে এভাবে রোজ বিরক্ত করছেন বলুন তো, কি পাচ্ছেন এসব করে আপনি!”
নিজের অজান্তেই ওর গলাটা কাঁদোকাঁদো হয়ে গিয়েছিল শেষের দিকে, ছেলেটা সেটা লক্ষ করে হেসে বলেছিল, ”এ বাবা, আপনি ভয় পাচ্ছেন কেন! আমি তো শুধু আপনার সাথে বন্ধুত্ব করতে চাই!” বলে নিজের ডানহাতটা কায়দা করে বাড়িয়ে দিয়ে হেসে বলেছিল, ”হাই, আমি অনঘ। বলুন তো আপনাকে ছেড়ে দিয়ে আসি কিছুটা।”
ছেলেটার গোটা ডানহাতটায় আঁকিবুঁকি করা বিকট সাপের ট্যাটু দেখে ঐশানী ঘেন্নায়, ভয়ে সিঁটিয়ে গেছিল, তারপর এর সাথে কথা বলা বেকার বুঝে হনহন করে হাঁটা দিয়েছিল। পেছন থেকে ছেলেটার হাসিতে ভয়ে ওর হাত পা ঠাণ্ডা হয়ে যাচ্ছিল।
কাল সারাটা রাত একফোঁটা ঘুমোতে পারেনি ও, ছটফট করেছে, বারবার উঠে মুখে জলের ঝাপটা দিয়েছে, শেষে ভোররাতে উঠে ওদের বস্তির লাগোয়া একফালি উঠোনে গিয়ে বসেছিল চুপচাপ, নিজের অজান্তেই চোখ দিয়ে জল বেয়ে নামছিল অবিরাম। আচ্ছা ওকে দেখে কি সেরকম বাজে মেয়ে মনে হয়, যারা অচেনা ছেলেদের বাইকে উঠে পড়ে! কি করবে ও, এরকম চললে ও কলেজ করে পড়িয়ে ফিরবে কিভাবে! না খেয়ে শুকিয়ে মরতে হবে তো দুজনকে! ভেতরের ঘরে বাবার একনাগাড়ে কাশি শুনতে শুনতে ও দিশেহারা হয়ে যাচ্ছিল। একবার ভাবছিল বাসে করেই ফিরবে এবার থেকে, তারপর মাসে প্রায় পাঁচশো টাকা বেড়ে যাবে বুঝে সেটা নাকচ করল। আচ্ছা, ভোরবেলায় একটা টিউশনি ধরলে কেমন হয়, তাতে বাবার ওষুধের টাকাটাও উঠে আসবে, আর ও বাসেও ফিরতে পারবে রাতটুকু!
মোটামুটি একটা সমাধান করে চোখ মুছে রান্নাঘরে ঢুকেছিল ও। আজ কলেজ কি একটা কারণে ছুটি, তাই একদম সেই বিকেলে কোন্নগর যেতে হবে পড়াতে। খুন্তি নাড়তে নাড়তে ও ভাবছিল, আজকের মধ্যেই যাহোক করে একটা টিউশনি জোগাড় করতেই হবে ভোরবেলাটায়।
গত ক-দিনের ঘটে যাওয়া এইসব ছাইপাঁশ ভাবতে ভাবতে কখন স্ট্র্যান্ড রোড, নিমতলা শ্মশান পেরিয়ে বেনেটোলার মুখে হাঁটতে হাঁটতে ঢুকে পড়েছে, ঐশানী খেয়ালই করেনি। দাঁতগুলো অজানা এক ভয়ে কাঁপছে, বুকের ভেতর ড্রাম পিটছে অবিরত। না চাইতেও চোখ চলে গেল মন্দিরের রকটার দিকে, আজ অমাবস্যা মনে হয়, আকাশে চাঁদ নেই, রাস্তায় দুয়েকটা লাইটও জ্বলছে না ঠিকঠাক। ভয়ে আশঙ্কায় ঐশানী মনে হচ্ছিল অবসন্ন দেহে টলেই পড়ে যাবে, এমন সময় চোখ পড়ল রকটার দিকে, না, কেউ নেই। প্রায় দুশো বছরের প্রাচীন মন্দির, এখন পরিত্যক্ত। বট অশ্বত্থের ঝুড়ি দিয়ে ঘিরে থাকা প্রায় ভেঙে পড়া দরজার আশপাশ দিয়ে উঁকি মারছে মিশমিশে কালো জমাট বাঁধা অন্ধকার, ও একঝলক তাকিয়েই মনে মনে ভগবানকে অশেষ ধন্যবাদ দিয়ে ছুটতে শুরু করলো, মিনিট পাঁচেক চললেই বেনেটোলার মোড়, সেখানটা তবু লোকজন আছে এখনো।
কিন্তু দু-কদম ছুটেই ওকে দাঁড়িয়ে পড়তে হল, ডানদিক থেকে যেন অন্ধকার ফুঁড়ে বেরিয়ে এল ছেলেটা। আজ গায়ে একটা কালো গেঞ্জি, তাতে চকচক করছে সোনালি রঙের একটা বাঘের মুখ। স্মিত হেসে বলল, ”এই তো ম্যাডাম এসে গেছেন! ম্যাডাম একটা হেল্প করবেন আমায়, বড় বিপদে পড়েছি, আপনি ছাড়া আমার আর তেমন কোনো বন্ধু নেই যে!”
ঐশানীর চামড়ার নীচ দিয়ে যে রক্ত চলাচল করছিল, সেগুলো মনে হচ্ছিল শিরা ফেটে বাইরে ছলকে বেরিয়ে পড়বে, তবু ও ক্লান্ত স্বরে বলল, ”কি, বলুন?”
ছেলেটা ওর চোখে চোখে রেখে বলল, ”সকাল থেকে খুব দুধ খেতে ইচ্ছে করছে, জানেন! আমাকে একটু দুধ খাওয়াতে পারেন?”
ঐশানী ছেলেটার স্পর্ধায় স্তম্ভিত হয়ে গেল, মাথার সব শিরাগুলো দপদপ করছে, যা হয় হোক, আর রাগ সংবরণ করতে না পেরে সজোরে একটা থাপ্পড় কসাল ও ছেলেটার গালে। চিৎকার করে বলতে লাগল, ”অসভ্য শয়তান লোফার কোথাকার! কেউ এখানে আছেন, প্লিজ হেল্প! প্লিজ হেল্প মি!”
ওর তারস্বরে চিৎকারের মাঝে ছেলেটা কিন্তু চড় খেয়েও কিছু করল না, ঠিক সেরকমই মৃদুমন্দ হাসতে হাসতে এগিয়ে গেল সেই পরিত্যক্ত মন্দিরটার দিকে। বট অশ্বত্থের ডালপালা সামলে অদৃশ্য হয়ে গেল ভেতরটায়।
ঐশানীর মাথা আর কাজ করছিলো না, রাগে অপমানে কাঁপতে কাঁপতে ও-ও দিকবিদিকজ্ঞানশূন্য হয়ে ছুটে যেতে গেল মন্দিরটার দিকে। তার আগেই কিছু লোক চলে এসেছে। ওর চিৎকার শুনে পেছনের নিমতলা শ্মশান থেকে কয়েকজন হেঁটে এদিকে এসেছে, তাদের মধ্যে একজন বলল, ”কি হয়েছে?”
ঐশানী অস্থির হয়ে চিৎকার করতে করতে বলল, ”দাদা আমাকে বাঁচান প্লিজ! এ-একটা ছেলে! রোজ অসভ্যতা করে আমার সাথে! আজও করেছে! ওই যে, ঐ মন্দিরের ভেতর ঢুকেছে!”
লোকগুলোর মধ্যে একজন অবাক হয়ে বলল, ”ঐ মন্দিরের ভেতরে! সেখানে তো সাপখোপ ছাড়া কিছু নেই! ওখানে লুকিয়ে থাকবে কি করে! আর একটাই তো দরজা ওটার, পেছন দিয়েও তো পালাতে পারবে না!”
ঐশানী ছটফটিয়ে উঠে বলল, ”ওখানেই ঢুকেছে! আপনারা প্লিজ কিছু করুন!”
লোকগুলো একে অন্যের দিকে দু-একবার তাকাল, তারপর একজন হাতে লাঠি উঁচিয়ে মন্দিরের রকে উঠে ডালপালা সরিয়ে মোবাইলের আলো জ্বেলে সাবধানে ভেতরে উঁকি মারল, তারপর মুখ ফিরিয়ে বলল, ”কই এখানে তো কেউ নেই!”
ততক্ষণে ঐশানী নিজেকে কিছুটা সামলেছে, বিদ্যুৎগতিতে এগিয়ে গেল দরজাটার দিকে, ভেতরে মুখ বাড়াতেই ও স্থবির হয়ে গেল, সত্যিই ভেতরে কেউ নেই! বোঝাই যাচ্ছে গত পঞ্চাশ বছরেও এর ভেতরে কারুর পা পড়েনি। ধুলোভরা পাথরের মেঝের মাঝখানে ঝুলে ভর্তি শিবলিঙ্গ। অবিশ্বাসে, আতঙ্কে ও লোকটার মোবাইলটা নিয়ে উঁচু করে ধরে ভালো করে দেখতে লাগল, চারপাশের দেওয়ালে শতাব্দী প্রাচীন কিছু ছবি আঁকা, এত বছরেও তা মোটামুটি স্পষ্ট। শিবের বিভিন্ন ভঙ্গিমার ছবি, কোনোটা নটরাজ ভঙ্গিতে নৃত্যরত, কোনোটা পার্বতীর সাথে, কোনোটা আবার ধ্যানমগ্ন অবস্থায়। ছবিগুলো ভালো করে দেখতে দেখতে হৃৎপিণ্ডটা ওর গলার কাছে উঠে এল। এই কয়েকদিন ধরে রাতের অন্ধকারে দেখে চলা অনঘ বলে ছেলেটার মুখের সাথে ছবির ওই শিবের মুখের যে একচুলও পার্থক্য নেই!
জ্ঞান হারানোর আগে ওর শুধু দুটো কথাই মনে পড়ল, একটা হল বাংলা পুরাণে বহুদিন আগে পড়া একটা সমার্থক শব্দ—শিবের আরেক নাম অনঘ। আর দু-নম্বর হল আজ শিবরাত্রির জন্য ওদের কলেজ ছুটি ছিল!
ঘণ্টাখানেক পরে ওই দাদারা যখন ওকে গাড়ি করে বাড়িতে পৌঁছে দিয়ে এলো, তখন ও অনেকটাই সামলে নিয়েছে নিজেকে! শুধু ভেতরটা মরমে পুড়ে যাচ্ছে! সব কিছুই দিনের আলোর মতো ওর সামনে স্পষ্ট এখন, সাপ আঁকা ট্যাটু, বাঘের ডোরাকাটা গেঞ্জি, কাঁধ পর্যন্ত ছাপানো চুল, মুখে গাঁজার গন্ধ! নিজের নামের মানেটাও মনে পড়ছিল ওর, ঐশানী দুর্গারই আরেক নাম! শিবরাত্রির দিন ওর এত কাছে এসেছিলেন, তবু ঐশানী তাঁকে চিনতে পারল না!
বাথরুমে ঢুকে ভিজে শরীরে বালতি থেকে জল তুলে ঢালতে গিয়ে খেয়াল হল গলায় কি একটা ফুটছে। হাতে নিয়ে দেখল, একটা ছোট্ট ত্রিশূল শেপের খাঁটি সোনার ভারী লকেটটা। যেটা গত কয়েকদিন ধরে অন্য একজনের গলায় ও দেখছিল।
ডাউন ব্যান্ডেল হাওড়া লোকাল যখন ঢিকিয়ে ঢিকিয়ে হাওড়ায় ঢোকাল, তখন ঐশানীর ঘড়িতে ন-টা পাঁচ। ক্লান্ত ঘামে ভেজা শরীরটাকে কোনোমতে টেনেহিঁচড়ে প্ল্যাটফর্মে নামিয়ে ঘড়ির দিকে তাকিয়ে নিজের অজান্তেই কেঁপে উঠল ঐশানী। আজ ভীষণ দেরি হয়ে গেছে। অন্যদিন ও সাড়ে-আটটার মধ্যে বাড়ি ঢুকে যায়, আজ এখানেই এত রাত হয়ে গেল। একে সোমবার, তার ওপর উত্তরপাড়া স্টেশনে কিছুক্ষণ কি একটা ঘটনায় অবরোধ চলছিল। আগে হলে কিছুই মনে হত না ওর, কিন্তু গত পরশু থেকে শুরু হওয়া বিশ্রী ঘটনাটায় ওর মনটা তেতো হয়ে রয়েছে।
সাবওয়ে দিয়ে বেরিয়ে আস্তে আস্তে ও প্রায় নির্জন গুলমোহর কলোনির পাশ দিয়ে হাঁটছিল। ওকে এখন প্রায় আধঘণ্টা হাঁটতে হবে। হাওড়া ব্রিজ পেরিয়ে স্ট্র্যান্ড রোড দিয়ে উঠে বেনেটোলায় গিরীশ পার্ক মেট্রো স্টেশন ধরে আরেকটু হাঁটলে ওর বাড়ি। বাসে গেলেই সবচেয়ে ভালো হয়, শ্রীরামপুর কলেজে বাংলা নিয়ে ভর্তি হয়ে প্রথমে দিনকয়েক তাই গিয়েছিল, তারপর একদিন ট্রেনে আসতে আসতে দু-পিঠের বাস ভাড়া ত্রিশ দিয়ে গুণ করতে ও চমকে উঠেছিল। ওই পয়সায় বাবার একটা ওষুধ হয়ে যাবে। তারপর থেকে ও হেঁটেই যাতায়াত করে। আর এমন কি-ই বা রাস্তা! সারাদিন কলেজে তো বসে বসেই দিন কাটে, তারপর কলেজ শেষে কোন্নগরে একটা কোচিং সেন্টারে টিউশনি পড়িয়ে একেবারে রাতে বাড়ি ফেরা, সে-ও তো বসে বসেই। দৈহিক কোনো পরিশ্রম নেই, বরং দিনে দু-বার এই হাঁটাহাঁটিতে শরীর ভালো থাকবে, নিজেই নিজেকে বিজ্ঞের মতো বুঝিয়েছিল ঐশানী।
পিঠের শতচ্ছিন্ন ব্যাগটাকে আর একবার টাইট করে নিয়ে হাঁটার ভল্যুম বাড়িয়ে দিল ও। হাতিবাগানের মোড় থেকে কেনা সস্তা সালোয়ার কামিজ ভিজে সপসপে হয়ে গায়ের সঙ্গে লেপ্টে রয়েছে। যতটা না ঘামে, তার চেয়ে বেশি হয়তো ভয়ে। যতই স্থির থাকার চেষ্টা করুক, ভেতরে ভেতরে একটা অজানা আশঙ্কায় মনটা বারবার কেঁপে কেঁপে উঠছে। আজও যদি ছেলেটা থাকে!
কথাটা মনে হতেই ওর বুকের ভেতরটা ধক করে উঠল। হাওড়া ব্রিজের ফুটপাথে ইতিউতি শুয়ে থাকা মানুষগুলোকে সাবধানে ডিঙিয়ে চলতে চলতে চোখের কোণে দু-ফোটা জলও এসে গেল ওর। ও তো কখনো কারুর কোনো ক্ষতি করেনি! ছোট্ট থেকে, যবে থেকে বাবার কারখানায় লক-আউট হয়েছে, তবে থেকে দাঁতে দাঁত চিপে সংগ্রাম করে চলেছে ও। হাজার প্রতিবন্ধকতাকে অতিক্রম করে পড়াশুনো শিখে, রোজগার করে ওদের ধুঁকতে থাকা সংসারটাকে দাঁড় করাবার আপ্রাণ চেষ্টা করে চলেছে সেই ক্লাস ইলেভেন থেকে। সেই বছরেই মা দু-দিনের জ্বরে ভুগে চলে গেল, বাবা বেকার হয়ে গিয়ে কিছুটা শারীরিক আর অনেকটা মানসিক আঘাতে বিছানা নিল। সেই তখন থেকে নিজে রান্না করে স্কুল গিয়ে, টিউশনি পড়িয়ে সংসার চালাচ্ছে ও। এত অভাব-অনটনেও কখনো কারুর কাছে হাত পাতেনি, শত কষ্টেও আত্মীয়স্বজনের গলগ্রহ হয়নি। তবু ওর সাথেই এসব ঘটনা ঘটে কেন! নিজের মনেই নিজেকে প্রশ্ন করতে করতে রাগে দুঃখে ঝড়ের গতিতে হাঁটছিল ঐশানী।
ঘটনাটা শুরু হয়েছে গত পরশু। এই দু-দিনে ও ভয়ে কাউকে ব্যাপারটা বলতে পারেনি, কাকেই বা বলবে, বাবাকে বললে হয়তো ওকে আর রাত করে ফিরতেই দেবে না, তখন সংসার চলবে কি ভাবে! কলেজেও ওর তেমন একটা বন্ধুবান্ধব নেই, একে ফ্রি-শিপ পাওয়া ছাত্রী, তার ওপর ওর মলিন পোশাক- আশাকে কেউ তেমন আগ বাড়িয়ে বন্ধুত্বও করেনি। ও-ও হয়তো একটা হীনমন্যতায় গুটিয়ে থাকে। কলেজ লাইফের আনন্দ নেওয়ার সময় বা ভাগ্য কোনোটাই ওর নেই। সপ্তাহে প্রতিদিনই কোন্নগরের ওই কোচিং সেন্টার থেকে পড়িয়ে ফেরে ও, পরশুও ফিরছিল। স্ট্র্যান্ড রোড অফিস কাছারি বন্ধ হয়ে যাওয়ার পর এমনিই বেশ নির্জন হয়ে যায়, দু-একটা খুচরো ব্যবসায়ী তাদের ঝাঁপ বন্ধ করতে ব্যস্ত থাকে, তার ওপর নিমতলা শ্মশানঘাটের কাছটা তো একেবারেই নির্জন। একটা পুরনো মন্দিরের পাশ দিয়ে ও বেশ দ্রুতগতিতে হাঁটছিল, সেদিন সকালে রান্না পুরোটা করে আসার সময় পায়নি, বাড়ি গিয়ে বাকিটা শেষ করতে হবে, হঠাৎ একটা শিসের শব্দে মুখ ঘুরিয়ে বাঁ-দিকে তাকাতেই মন্দিরের সামনের রকে বসে থাকা ছেলেটাকে দেখতে পেয়েছিল ও।
বয়স ঐশানীর থেকে বছর চার-পাঁচ বেশিই হবে, লম্বাটে দোহারা গড়ন, গায়ের রঙ শ্যামলা। আগেকার দিনের হিন্দি ফিল্মের হিরোর মতো কাঁধ অবধি নেমে আসা লম্বা লম্বা চুল, একটা ছেঁড়া-খোঁড়া জিন্সের ওপর বুকের অনেকটা খোলা একটা চকরাবকরা শার্ট। সেখানে ঝুলছে একটা লকেট।
ছেলেটা দুই হাতে কি একটা পাকাতে পাকাতে এসে প্রথমে অনেকদিনের চেনা, এমন একটা ভাব করে হেসেছিল, তারপর পরিষ্কার অথচ মিহি কণ্ঠে বলেছিল, ”কি ম্যাডাম, এত রাতে একা একা ফিরছেন, দিনকাল ভালো না, একটু এগিয়ে দেব নাকি!”
ঐশানীকে ভিতু মেয়ে বলা যায় না, ছোট থেকে অনেক প্রতিকূল পরিবেশে মানাতে হয়েছে নিজেকে, বিপদের মুহূর্তে মাথা ঠাণ্ডা রাখার গুণটা ও অনেকদিনই আয়ত্ত করেছে। তবু জনমানবহীন এই রাস্তায় রাত্রিবেলা এরকম পরিস্থিতিতে পড়ে ওর গলাটা বুঝি একটু কেঁপে গেছিল। হনহন করে হাঁটতে হাঁটতে শক্ত গলায় বলেছিল, ”বিরক্ত করবেন না। আ-আমি কিন্তু লোক ডাকব!”
ছেলেটা সেদিন আর কিছু করেনি। পেছন থেকে শুধু চেঁচিয়ে বলেছিল, ”হেল্পই তো করতে চেয়েছিলাম ম্যাডাম, আমার একটা দারুণ বাহন আছে, দু-মিনিটে পৌঁছে দিতাম!”
পরেরদিন সকালেই নানা কাজের ব্যস্ততায় মাথা থেকে পুরো ঘটনাটা উড়ে গিয়েছিল ঐশানীর। রাস্তাঘাটে মেয়েদের উত্যক্ত করা ফচকে ছেলেদের অভাব নেই, সমাজে মেয়েদেরকে বিরক্ত করা, তাদের সাথে অসভ্যতা করে মজা পাওয়াটাকে এখনো বীরপুঙ্গবের চিহ্ন বলে কোথাও কোথাও ধরা হয়, অন্তত এই লোফারগুলো তাই মনে করে। তবে, নিজের আগেকার অভিজ্ঞতায় ঐশানী দেখেছে, মুখ নীচু করে চলে না গিয়ে গলা উঁচিয়ে প্রতিবাদ করলে বেশিরভাগ বীরপুরুষই তখন লেজ গুটিয়ে পালায়। তাই গতকালও ছেলেটাকে আবার একইভাবে বসে থাকতে দেখে ও মনে মনে প্রস্তুত হয়েছিল।
ছেলেটা কাল একেবারে ওর সামনে এসে মুখোমুখি দাঁড়িয়েছিল, কোনো ভূমিকা না করেই বলেছিল, ”ম্যাডাম, আপনার জন্যই বসে আছি। দেখুন না, আমার লাইটারটা শেষ হয়ে গেছে, আপনার কাছে লাইটার বা দেশলাই কিছু হবে?”
ঐশানী স্থির চোখে তাকিয়েছিল, ছেলেটার মুখ থেকে ভকভক করে বেরনো বিকট গন্ধে গা গুলিয়ে আসছিল ওর, মনে হয় গাঁজা-টাজা খাচ্ছে! একটা মেয়ের কাছে দেশলাই চাওয়ার মতো অসভ্যতা করে কি পাচ্ছে এই লোফারটা? প্রথমে কয়েক সেকেন্ডের জন্য মনে হল ঠাস করে একটা চড় কসায় ছেলেটার গালে, তারপর মনে হল, এই জনশুন্য রাস্তায় ছেলেটা বাড়াবাড়ি করতে শুরু করলে ও চিৎকার করে গলা ফাটিয়ে ফেললেও কেউ আসবে না! তার চেয়ে বরং অন্য রাস্তা নিতে হবে। মনের সমস্ত শক্তি এক করে ও বলেছিল, ”দেখুন, আমি সারাটাদিন অনেক খেটে ফিরি। আপনি কেন আমাকে এভাবে রোজ বিরক্ত করছেন বলুন তো, কি পাচ্ছেন এসব করে আপনি!”
নিজের অজান্তেই ওর গলাটা কাঁদোকাঁদো হয়ে গিয়েছিল শেষের দিকে, ছেলেটা সেটা লক্ষ করে হেসে বলেছিল, ”এ বাবা, আপনি ভয় পাচ্ছেন কেন! আমি তো শুধু আপনার সাথে বন্ধুত্ব করতে চাই!” বলে নিজের ডানহাতটা কায়দা করে বাড়িয়ে দিয়ে হেসে বলেছিল, ”হাই, আমি অনঘ। বলুন তো আপনাকে ছেড়ে দিয়ে আসি কিছুটা।”
ছেলেটার গোটা ডানহাতটায় আঁকিবুঁকি করা বিকট সাপের ট্যাটু দেখে ঐশানী ঘেন্নায়, ভয়ে সিঁটিয়ে গেছিল, তারপর এর সাথে কথা বলা বেকার বুঝে হনহন করে হাঁটা দিয়েছিল। পেছন থেকে ছেলেটার হাসিতে ভয়ে ওর হাত পা ঠাণ্ডা হয়ে যাচ্ছিল।
কাল সারাটা রাত একফোঁটা ঘুমোতে পারেনি ও, ছটফট করেছে, বারবার উঠে মুখে জলের ঝাপটা দিয়েছে, শেষে ভোররাতে উঠে ওদের বস্তির লাগোয়া একফালি উঠোনে গিয়ে বসেছিল চুপচাপ, নিজের অজান্তেই চোখ দিয়ে জল বেয়ে নামছিল অবিরাম। আচ্ছা ওকে দেখে কি সেরকম বাজে মেয়ে মনে হয়, যারা অচেনা ছেলেদের বাইকে উঠে পড়ে! কি করবে ও, এরকম চললে ও কলেজ করে পড়িয়ে ফিরবে কিভাবে! না খেয়ে শুকিয়ে মরতে হবে তো দুজনকে! ভেতরের ঘরে বাবার একনাগাড়ে কাশি শুনতে শুনতে ও দিশেহারা হয়ে যাচ্ছিল। একবার ভাবছিল বাসে করেই ফিরবে এবার থেকে, তারপর মাসে প্রায় পাঁচশো টাকা বেড়ে যাবে বুঝে সেটা নাকচ করল। আচ্ছা, ভোরবেলায় একটা টিউশনি ধরলে কেমন হয়, তাতে বাবার ওষুধের টাকাটাও উঠে আসবে, আর ও বাসেও ফিরতে পারবে রাতটুকু!
মোটামুটি একটা সমাধান করে চোখ মুছে রান্নাঘরে ঢুকেছিল ও। আজ কলেজ কি একটা কারণে ছুটি, তাই একদম সেই বিকেলে কোন্নগর যেতে হবে পড়াতে। খুন্তি নাড়তে নাড়তে ও ভাবছিল, আজকের মধ্যেই যাহোক করে একটা টিউশনি জোগাড় করতেই হবে ভোরবেলাটায়।
গত ক-দিনের ঘটে যাওয়া এইসব ছাইপাঁশ ভাবতে ভাবতে কখন স্ট্র্যান্ড রোড, নিমতলা শ্মশান পেরিয়ে বেনেটোলার মুখে হাঁটতে হাঁটতে ঢুকে পড়েছে, ঐশানী খেয়ালই করেনি। দাঁতগুলো অজানা এক ভয়ে কাঁপছে, বুকের ভেতর ড্রাম পিটছে অবিরত। না চাইতেও চোখ চলে গেল মন্দিরের রকটার দিকে, আজ অমাবস্যা মনে হয়, আকাশে চাঁদ নেই, রাস্তায় দুয়েকটা লাইটও জ্বলছে না ঠিকঠাক। ভয়ে আশঙ্কায় ঐশানী মনে হচ্ছিল অবসন্ন দেহে টলেই পড়ে যাবে, এমন সময় চোখ পড়ল রকটার দিকে, না, কেউ নেই। প্রায় দুশো বছরের প্রাচীন মন্দির, এখন পরিত্যক্ত। বট অশ্বত্থের ঝুড়ি দিয়ে ঘিরে থাকা প্রায় ভেঙে পড়া দরজার আশপাশ দিয়ে উঁকি মারছে মিশমিশে কালো জমাট বাঁধা অন্ধকার, ও একঝলক তাকিয়েই মনে মনে ভগবানকে অশেষ ধন্যবাদ দিয়ে ছুটতে শুরু করলো, মিনিট পাঁচেক চললেই বেনেটোলার মোড়, সেখানটা তবু লোকজন আছে এখনো।
কিন্তু দু-কদম ছুটেই ওকে দাঁড়িয়ে পড়তে হল, ডানদিক থেকে যেন অন্ধকার ফুঁড়ে বেরিয়ে এল ছেলেটা। আজ গায়ে একটা কালো গেঞ্জি, তাতে চকচক করছে সোনালি রঙের একটা বাঘের মুখ। স্মিত হেসে বলল, ”এই তো ম্যাডাম এসে গেছেন! ম্যাডাম একটা হেল্প করবেন আমায়, বড় বিপদে পড়েছি, আপনি ছাড়া আমার আর তেমন কোনো বন্ধু নেই যে!”
ঐশানীর চামড়ার নীচ দিয়ে যে রক্ত চলাচল করছিল, সেগুলো মনে হচ্ছিল শিরা ফেটে বাইরে ছলকে বেরিয়ে পড়বে, তবু ও ক্লান্ত স্বরে বলল, ”কি, বলুন?”
ছেলেটা ওর চোখে চোখে রেখে বলল, ”সকাল থেকে খুব দুধ খেতে ইচ্ছে করছে, জানেন! আমাকে একটু দুধ খাওয়াতে পারেন?”
ঐশানী ছেলেটার স্পর্ধায় স্তম্ভিত হয়ে গেল, মাথার সব শিরাগুলো দপদপ করছে, যা হয় হোক, আর রাগ সংবরণ করতে না পেরে সজোরে একটা থাপ্পড় কসাল ও ছেলেটার গালে। চিৎকার করে বলতে লাগল, ”অসভ্য শয়তান লোফার কোথাকার! কেউ এখানে আছেন, প্লিজ হেল্প! প্লিজ হেল্প মি!”
ওর তারস্বরে চিৎকারের মাঝে ছেলেটা কিন্তু চড় খেয়েও কিছু করল না, ঠিক সেরকমই মৃদুমন্দ হাসতে হাসতে এগিয়ে গেল সেই পরিত্যক্ত মন্দিরটার দিকে। বট অশ্বত্থের ডালপালা সামলে অদৃশ্য হয়ে গেল ভেতরটায়।
ঐশানীর মাথা আর কাজ করছিলো না, রাগে অপমানে কাঁপতে কাঁপতে ও-ও দিকবিদিকজ্ঞানশূন্য হয়ে ছুটে যেতে গেল মন্দিরটার দিকে। তার আগেই কিছু লোক চলে এসেছে। ওর চিৎকার শুনে পেছনের নিমতলা শ্মশান থেকে কয়েকজন হেঁটে এদিকে এসেছে, তাদের মধ্যে একজন বলল, ”কি হয়েছে?”
ঐশানী অস্থির হয়ে চিৎকার করতে করতে বলল, ”দাদা আমাকে বাঁচান প্লিজ! এ-একটা ছেলে! রোজ অসভ্যতা করে আমার সাথে! আজও করেছে! ওই যে, ঐ মন্দিরের ভেতর ঢুকেছে!”
লোকগুলোর মধ্যে একজন অবাক হয়ে বলল, ”ঐ মন্দিরের ভেতরে! সেখানে তো সাপখোপ ছাড়া কিছু নেই! ওখানে লুকিয়ে থাকবে কি করে! আর একটাই তো দরজা ওটার, পেছন দিয়েও তো পালাতে পারবে না!”
ঐশানী ছটফটিয়ে উঠে বলল, ”ওখানেই ঢুকেছে! আপনারা প্লিজ কিছু করুন!”
লোকগুলো একে অন্যের দিকে দু-একবার তাকাল, তারপর একজন হাতে লাঠি উঁচিয়ে মন্দিরের রকে উঠে ডালপালা সরিয়ে মোবাইলের আলো জ্বেলে সাবধানে ভেতরে উঁকি মারল, তারপর মুখ ফিরিয়ে বলল, ”কই এখানে তো কেউ নেই!”
ততক্ষণে ঐশানী নিজেকে কিছুটা সামলেছে, বিদ্যুৎগতিতে এগিয়ে গেল দরজাটার দিকে, ভেতরে মুখ বাড়াতেই ও স্থবির হয়ে গেল, সত্যিই ভেতরে কেউ নেই! বোঝাই যাচ্ছে গত পঞ্চাশ বছরেও এর ভেতরে কারুর পা পড়েনি। ধুলোভরা পাথরের মেঝের মাঝখানে ঝুলে ভর্তি শিবলিঙ্গ। অবিশ্বাসে, আতঙ্কে ও লোকটার মোবাইলটা নিয়ে উঁচু করে ধরে ভালো করে দেখতে লাগল, চারপাশের দেওয়ালে শতাব্দী প্রাচীন কিছু ছবি আঁকা, এত বছরেও তা মোটামুটি স্পষ্ট। শিবের বিভিন্ন ভঙ্গিমার ছবি, কোনোটা নটরাজ ভঙ্গিতে নৃত্যরত, কোনোটা পার্বতীর সাথে, কোনোটা আবার ধ্যানমগ্ন অবস্থায়। ছবিগুলো ভালো করে দেখতে দেখতে হৃৎপিণ্ডটা ওর গলার কাছে উঠে এল। এই কয়েকদিন ধরে রাতের অন্ধকারে দেখে চলা অনঘ বলে ছেলেটার মুখের সাথে ছবির ওই শিবের মুখের যে একচুলও পার্থক্য নেই!
জ্ঞান হারানোর আগে ওর শুধু দুটো কথাই মনে পড়ল, একটা হল বাংলা পুরাণে বহুদিন আগে পড়া একটা সমার্থক শব্দ—শিবের আরেক নাম অনঘ। আর দু-নম্বর হল আজ শিবরাত্রির জন্য ওদের কলেজ ছুটি ছিল!
ঘণ্টাখানেক পরে ওই দাদারা যখন ওকে গাড়ি করে বাড়িতে পৌঁছে দিয়ে এলো, তখন ও অনেকটাই সামলে নিয়েছে নিজেকে! শুধু ভেতরটা মরমে পুড়ে যাচ্ছে! সব কিছুই দিনের আলোর মতো ওর সামনে স্পষ্ট এখন, সাপ আঁকা ট্যাটু, বাঘের ডোরাকাটা গেঞ্জি, কাঁধ পর্যন্ত ছাপানো চুল, মুখে গাঁজার গন্ধ! নিজের নামের মানেটাও মনে পড়ছিল ওর, ঐশানী দুর্গারই আরেক নাম! শিবরাত্রির দিন ওর এত কাছে এসেছিলেন, তবু ঐশানী তাঁকে চিনতে পারল না!
বাথরুমে ঢুকে ভিজে শরীরে বালতি থেকে জল তুলে ঢালতে গিয়ে খেয়াল হল গলায় কি একটা ফুটছে। হাতে নিয়ে দেখল, একটা ছোট্ট ত্রিশূল শেপের খাঁটি সোনার ভারী লকেটটা। যেটা গত কয়েকদিন ধরে অন্য একজনের গলায় ও দেখছিল।
সোদপুর স্টেশন যখন ঢুকছে ট্রেন, তখন ট্রেনের দুলকি চালের সঙ্গে সুকন্যার বুকেও দুম দুম শব্দ হচ্ছে। এত জোরে যে, ও চমকে পাশে বসে থাকা মোটা মহিলার দিকে বারে বারে তাকিয়ে ফেলছে যে সেই শব্দটা অন্যদের কানেও যাচ্ছে কিনা। শরীরের মধ্যে কোথাও কোনো উথাল-পাথাল হওয়ার এই একটা মজা, বাইরের কেউ কষ্ট, আবেগ, উত্তেজনা কিছুই বুঝতে পারে না অথচ নিজের ভেতরটা যেন বাঁধভাঙা নদীর মতো দামাল হয়ে তীরে ভেঙে পড়তে চায়।
ট্রেনের সাইরেন শুনেই চমকে তাকাল ও, হালকা একটা ঝাঁকুনি দিয়ে সোদপুর স্টেশন ছেড়ে দিল ট্রেন! মুহূর্তের জন্য ও কেমন হতবুদ্ধি হয়ে গেল, চোখের কোণে জল চলে এল হঠাৎ করে। ওর আড়াই বছর ধরে গড়ে তোলা তিল তিল করে সাজানো সংসার, ওদের দুজনের জয়েন্ট ইএমআই দিয়ে একটু একটু করে লাউডগার মতো বেড়ে ওঠা দু-কামরার ফ্ল্যাট, ওর ছোট্ট এক চিলতে টেরেসটার পেটোনিয়া গাছটায় আসা নতুন কুঁড়ি, সব কিছু ছেড়ে ও চলে যাচ্ছে চিরকালের মতো, এই প্রথম বার আর এই শেষ বারও। বুকের ভেতরটা যেন দুটো পারস্পরিক বৈপরীত্য ছিঁড়ে খানখান হয়ে যাচ্ছে। একবার মনে হল, এক ছুটে গিয়ে স্টেশনে লাফিয়ে পড়ে, যা হওয়ার হবে। পরক্ষণেই ওর মনের আরেকটা অংশ বাধা দিল, দুম করে মনে পড়ে গেল দুপুর সৈকতের ফোনে বলা কথাগুলো, ‘ন-টা বছর ধরে তো আমার লাইফটা হেল করে দিয়েছ তুমি! আট বছর ধরে প্রেম করে বিয়ে করেও এত সন্দেহ তোমার? বিয়ে করেছিলাম সুখে থাকব বলে, কি ভেবেছিলাম আর কি হল! শুধু তোমার সঙ্গে থাকব বলে নেভির অত ভাল চাকরিটায় জয়েন করলাম না, সকাল সাড়ে ছ-টায় বেরিয়ে তিন ঘণ্টা ধরে ঝুলতে ঝুলতে অফিস যাই, রাত সাড়ে দশটায় ধুঁকতে ধুঁকতে বাড়ি ফিরি শুধু তোমার সঙ্গে থাকব বলে, আর তুমি! আসলে তোমার জীবনে কোনো কিছু প্রব্লেম নেই তো, তাই তুমি নিজে নিজে কাল্পনিক প্রব্লেম ক্রিয়েট করে অন্যকে কষ্ট দিয়ে এক ধরনের স্যাডিস্টিক প্লেজার পাও। তোমার জন্য আসলে অ্যাপ্রোপ্রিয়েট জায়গা হল রাঁচির মেন্টাল অ্যাসাইলাম বুঝলে!’
মনে পড়ে গেল তার ঠিক কুড়ি মিনিট বাদে বলা মায়ের কথাগুলো, ‘অনেক ভাগ্য করে এমন বর পেয়েছিলি, রাখতে পারলি না! ভাল ছেলেটাকে নষ্ট করে দিলি তুই! আমরা যদি এরকম বর পেতাম, মাথায় করে রাখতাম। হু! ছুটির দিনে তো দেখি, স্নান করে বেরোচ্ছিস, তোয়ালে দিয়ে মাথা মুছিয়ে দিচ্ছে, টেবিলে ভাত বেড়ে খাইয়ে দিচ্ছে, সারাক্ষণ পুচু পুচু করে পাগল হয়ে যাচ্ছে। আর তুই? সারাক্ষণ খিঁচিয়ে যাস ছেলেটাকে। তোর বাবা যদি এর এক কণাও কোনোদিনও আমাকে করত, আমি আনন্দে কি করব ভেবে পেতাম না। মাঝখান থেকে আমাদের আর মুখ দ্যাখানোর জায়গা নেই ছেলেটার কাছে!’
চোখের পাতাগুলো এতক্ষণ অনেক কন্ট্রোল করে জলটাকে আটকে রেখেছিল, আর পারল না। বড় বড় দুটো জলের ফোঁটা টপটপ করে ঝরে পড়ল। সামনের সিটে বসা বাচ্চা মেয়েটা অবাক হয়ে সুকন্যার ভ্রূ দিয়ে একটা মজার ভঙ্গি করল বাচ্চাটার দিকে তাকিয়ে। একটু ঝুঁকে মেয়েটার চুলটা আলতো করে ঘেঁটে দিতে যাবে, এমন সময় ফোনটা বেজে উঠল। এই যাহ! তাড়াহুড়োয় ফোনটা তো সুইচড অফ করা হয়নি, এক্ষুণি রাশি রাশি ফোন ঢুকবে স্ক্রিনে বাবার মুখ ভেসে উঠছে বারে বারে। সুকন্যা কবজি উল্টিয়ে ঘড়ি দেখল। হুম, ঠিকই আছে। সাড়ে ছ- টা বাজে। এ সময়েই ও রোজ অফিস থেকে বেরোয়, আর বাবা রুটিন মাফিক একটা করে ফোন করে জিজ্ঞাসা করে ও বেরিয়েছে কিনা।
ফোনটা ঘচাং করে কেটে সুইচড অফ করতে করতে ওর মুখে একটা নিষ্ঠুর হাসি ভেসে উঠল।
হু হু বাবা, এখন আবার মেয়েকে ফোন কেন? তোমাদের মেয়ে তো ভীষণ বাজে, খালি নাকি খেঁচায়। আর জামাই এত ভালো, তাকে নিয়েই থাকো না বাপু!
ফোনটা বন্ধ করেই মনে পড়ল, যাহ ভুল হয়ে গেল। সুইচড অফ থাকার সময় কেউ ফোন করলে পরে যে নোটিফিকেশন অ্যালার্টটা আসে, সেইটা অন করে রাখা হল না তো। সৈকত ফোন করেছে কিনা সেটা বুঝতেও পারবে না তো সুকন্যা।
তড়িঘড়ি অন করে সেইটা অ্যাক্টিভেট করল ও। অবশ্য ও তো আর ঘণ্টা দুই-আড়াইয়ের বেশি পৃথিবীতেই থাকবে না, কে ফোন করল, না করল, তাতে ওর কি আর এল গেল! জলে ভরে আসা চোখটা আলগোছে সামনের বাচ্চাটার অলক্ষ্যে মুছে নিল ও । মরে যাওয়ার কথা ভাবলে ও মরে যাওয়ার পর সবার কি রিঅ্যাকশন হবে, সেটা ভাবলেই চোখে জল আসে বেশি। নিজের অজান্তেই মনের মধ্যে ভিডিও ক্যাসেট চালু হয়ে যায়, প্রথম যখন খবরটা পাবে, সৈকতের কি রিঅ্যাকশন হবে, বাবা কি করবে, মা কি করবে, এসব ভাবতে ভাবতেই মনটা নরম হয়ে যায় ওর।
মিনিট তিনেকের মধ্যে অবশ্য পৃথিবী ছেড়ে চলে যাওয়ার প্ল্যানটা রিজেক্ট করে দিলো সুকন্যা। নাহ, মরে গিয়ে আপাতত তেমন কোনো লাভ ওর নেই। ওর অবজেক্টিভ হচ্ছে, ও যে কত ভালো, সেইটা সবাইকে ফিল করানো, এই যে বাবা-মা সৈকত ওকে আজেবাজে বলল, তাদের মনের মধ্যে প্রচণ্ড অনুতাপ জাগিয়ে তোলাই ওর টার্গেট। সেখানে মরে টরে গেলে ওরা যতই রিগ্রেট করুক, সুকন্যা তো আর কিছুতেই ফেরত আসতে পারবে না! ওর ম্যানেজারের কথায় ক্রিটিকাল সাকসেস কি-টাই ফেল করে যাবে, সেক্ষেত্রে পুরো বাজেটটাই নষ্ট!
নিজের মনেই মাথা নাড়ল সুকন্যা। নাহ, এমন একটা কিছু করতে হবে, যাতে ওরা টেনশনে টেনশনে পাগল হয়ে যায়। হু! খুব বাজে মেয়ে সুকন্যা, না! কি করেছে ও? না কাউকে মেরেছে, না কাউকে বাজে কিছু বলেছে, দোষের মধ্যে সৈকতের হোয়াটঅ্যাপ, ফেসবুক এগুলো একটু চোখে চোখে রাখত। তা অমন হ্যান্ডসাম বর হলে সব মেয়েরই একটু ইনসিকিওরড ফিল করা স্বাভাবিক বাপু!
মনের একটা দিক অমনি ওকে ক্রস কোয়েশ্চেন করে, ‘অ্যাই, ঢপ মারছিস কেন? তুই তো সেই প্রথম থেকেই সৈকতের সব কিছুর পাসওয়ার্ড নিয়ে রেখেছিস, বাজপাখির মতো নজরে রাখিস সব কিছু, কই সৈকত তো কোনোদিনও কিচ্ছু বলেনি? তাই বলে তুই ফেক প্রোফাইল খুলে ওর সঙ্গে চ্যাট করা শুরু করবি? তাও আবার ওরই এক কলিগের নামে? এ তো সাইবার ক্রাইম! তোকে জেলে পোরা উচিত!’
সুকন্যা কাঁচুমাচু হয়ে যাচ্ছিল, হঠাৎ ওর মনের অন্য রণরঙ্গিনী দিকটা দাবিয়ে দিল, ‘থাম! স্বামীর ওপর নজরদারিতে এভরিথিং ইস ফেয়ার। নিজের স্বামীকে চোখে চোখে রাখাটা প্রত্যেক মেয়ের জন্মগত অধিকার, সামঝি তু?’
সুকন্যা হঠাৎ মনে পড়ে যেতে বেশ সোৎসাহে ফোনটা অন করল, এতক্ষণে নিশ্চয়ই সৈকত গোটা পঞ্চাশ বার ট্রাই করে ফেলেছে ওর ফোনে। কিন্তু কোনো নোটিফিকেশন ঢুকল না।
ওর মনটা কেমন উদাস হয়ে গেল। হ্যাঁ, ও স্বীকার করছে যে এইবারটা ও একটু বেশিই বাড়াবাড়ি করে ফেলেছে, কিন্তু তাই বলে সৈকত ওকে এত খারাপ খারাপ কথা বলবে? এত সাহস?
ঘটনাটার সূত্রপাত প্রায় মাসতিনেক আগে হলেও বাড়াবাড়িটা শুরু হয়েছে এক মাস মতো হল। সৈকত এমনিতে সোশ্যাল নেটওয়ার্ক খুব একটা পছন্দ করে না, অবসর সময়ে টুকটাক মুভি দেখা বা গান শুনতেই বেশি ভালোবেসে ও। সুকন্যা আবার ঠিক তার উল্টো, ফেসবুকে দারুণ অ্যাক্টিভ ও। সৈকতেরও ফেসবুক থেকে শুরু করে হোয়াটসঅ্যাপ সব ও-ই হ্যান্ডল করে। ছবি দেওয়া থেকে শুরু করে, পছন্দমতো স্ট্যাটাস আপডেট সব কিছুই সুকন্যা করে দেয়। তার সাথে শ্যেন দৃষ্টি রাখে সৈকতের সব কিছুতে যেন সুকন্যার সাথে জয়েন্ট ছবি থাকে, কেউ এক সেকেন্ডের জন্যেও সৈকতের প্রোফাইল ভিজিট করলে যেন সুকন্যার মুখ দেখে ওর সুন্দর বরটার দিকে হাত না বাড়ায়, এটাই আসলে ওর লক্ষ্য।
তাতে সৈকতের কোনো সমস্যা ছিল না। ইন ফ্যাক্ট, ও এসব নিয়ে মাথাও ঘামাত না। কিন্তু গোলটা বাধল সৈকতের অফিসের পিকনিকে গিয়ে। এমনিতে সুকন্যা সৈকতের অফিসের সবার সঙ্গে বন্ধুত্ব করে রেখেছে, কোথা থেকে কি খবর পাওয়া যায়। সৈকতের ওই তাদের যোগাযোগ রাখে বেশি।
কিন্তু এইবার পিকনিকে গিয়ে শুনল, সবাই এসেছে কিন্তু অদ্বিতীয়া নাকি আসেনি। কে এই অদ্বিতীয়া? খুব রিসেন্টলি, মেয়েটা নাকি সৈকতের আন্ডারে জয়েন করেছে, সে নাকি ফেসবুক থেকে শুরু করে হোয়াটসঅ্যাপ কিছুই করে না, খুব দেমাক, কারুর সঙ্গে কথা বলে না। সৈকতের আরেকটা কলিগ সুদর্শনা সুকন্যার খুব ভালো বন্ধু, তার কাছ থেকে মেয়েটার ছবি অনেকক্ষণ ধরে দেখে টেখে ও নিজের মনেই স্বীকার করতে বাধ্য হল যে, ওই অদ্বিতীয়া বলে মেয়েটা যাকে বলে ডানাকাটা পরী। যেমন মুখশ্রী, তেমনই ফিগার।
বাড়ি ফিরে কিছুক্ষণ গুম হয়ে রইল সুকন্যা। সৈকত এসে দু-একবার খোঁচাতে ও একবার গম্ভীরভাবে জিগ্যেস করল, ‘এই অদ্বিতীয়া বলে যে মেয়েটা নতুন তোমার টিমে জয়েন করেছে, কই আমায় বলোনি তো?”
সৈকত একটু থমকে গিয়ে বলেছিল, ‘হঠাৎ? ও হ্যাঁ, তোমায় বলতে ভুলে গেছি। নতুন ঢুকেছে। ও তো আজ যায়নি, শরীর খারাপ না কি বলল।’
সুকন্যা চোখ ঘুরিয়ে তাকিয়েছিল।
পরের দিন থেকে অফিসে কাজের ফাঁকে ফাঁকে সুকন্যা আদাজল খেয়ে তদন্ত চালিয়েছিল, যে কোথাও যদি মেয়েটার কোনো ট্রেস, সঙ্গে সঙ্গে সৈকতের প্রোফাইল থেকে ফ্রেন্ড রিকোয়েস্ট পাঠিয়ে দেখিয়ে দেবে যে সৈকত বিবাহিত জীবনে কত সুখী।
কিন্তু আদপে কিছুই করা গেল না। মেয়েটা ভার্চুয়াল দুনিয়ায় সম্পূর্ণভাবে অনুপস্থিত, এমন যে আজকের দিকে কেউ হতে পারে ভাবাই যায় না। পরের তিন দিন ধরে কথাচ্ছলে সুকন্যা সৈকতের থেকে আরো কিছু ডিটেইলস বের করল, মেয়েটার কলেজ বাড়ি ইত্যাদি ইত্যাদি। বলা যায় না, যদি অন্য কোনো নামে থেকে থাকে। নাহ! তাতেও পাওয়া গেল না।
মনের মধ্যে খচখচানি নিয়ে সুকন্যা ইনভেস্টিগেশন চালিয়ে যাচ্ছিল, যদি কিছু পাওয়া যায়। মাসখানেক আগে খেতে বসে সুকন্যা খুব নিরীহ মুখে প্রশ্ন করল ‘তোমার ওই অদ্বিতীয়ার কি খবর? কেমন কাজ টাজ শিখছে?’
সৈকত ‘তোমার’ কথাটার প্রচ্ছন্ন খোঁচাটা ধরতে পারল না, কিংবা ধরেও অগ্রাহ্য করে গেল, ‘ভালোই। মেয়েটার ফান্ডা টা বেশ স্ট্রং। চট করে ক্যাচ করে নিতে পারে।’
সুকন্যা মনে মনে আরো জ্বলে উঠল। এই অদ্বিতীয়া পাবলিকটা কি ক্যাচ করতে চাইছে কে জানে! ইদানীং ফোন টোন আসা শুরু হয়েছে তার। টুকটাক কথা বলে সৈকত, আবার রেখে দেয়। মাঝে মাঝে ফোনটা নিয়ে ব্যালকনিতেও চলে যায়।
অদ্বিতীয়ার ফোন এলেই সৈকত ওর সামনে কিরকম আড়ষ্ট হয়ে যায়, খেয়াল করেছে ও। কানটা এত খাড়া করে শোনে সুকন্যা, মাঝেমধ্যে মনে হয় এরকম করে শুনতে চাইলে সুপারসনিক আওয়াজও বুঝি শুনতে পাবে, তবু ও তরফের কথা কানে যায় না। নম্বরটাও ফাঁকতালে নিয়ে রেখেছে সুকন্যা। কিন্তু হতচ্ছাড়ি হোয়াটসঅ্যাপেও নেই!
কৌতূহলে চিন্তায় রাতের ঘুম প্রায় উড়তেই বসেছিল সুকন্যার, এমন সময় মুশকিল আসান হয়ে বাজারে হাজির হল জিও সিম। সে এক মহামারির দশ। বেয়াল্লিশের দাঙ্গার সময় মানুষজন এমন একমুঠো ভাতের জন্য ঘণ্টার পর ঘণ্টা হা-পিত্যেশ করে পড়ে থাকত লঙ্গরখানার সামনে, মোবাইলের দোকানগুলোর সামনে ঠিক সেইরকম ভিড় শুরু হল। ইন্টারনেট এত সহজলভ্য কখনো হয়নি এর আগে। তবে সৈকতকে নিয়ে চাপ নেই সুকন্যার, ব্যাটার ফোনে একটাই সিম ঢোকে, কায়দা করে ওই মডেলটা অনেক খুঁজে খুঁজে গিফট করেছিল সুকন্যা জন্মদিনে। হু হু, ওর বৌয়ের নাম সুকন্যা বস, ডুয়াল সিম থেকে ডুয়াল বৌ রাখা, ওসব চলবে না! অফিস ফেরতা দু-তিন দিন লাইন দিয়ে সুকন্যা নিজের জন্য একটা জিও সিম বাগিয়ে ফেলল।
কিন্তু দরকার একটা হ্যান্ডসেটের। সেটার জোগাড়ও করে ফেলল সুকন্যা একদিন নিজের বাড়িতে গিয়ে। মা-কে আগের বছর পুজোয় একটা স্মার্ট ফোন দিয়েছিল, মা ইউজ করতে পারে না বলেই পড়েই ছিল সেই থেকে। ‘আমার ফোনটা একটু ডিস্টার্ব করছে মা, ক-দিনের জন্য এটা একটু নিয়ে যাচ্ছি।’ বলে ফোনটা বগলদাবা করে নিয়ে চলে এল সুকন্যা। তারপর হোয়াটসঅ্যাপ ইন্সটল আর ফেসবুক থেকে সুদর্শনার একটা গ্রুপ ফোটো থেকে মেয়েটার ছবি ক্রপ করে সেট করা তো কয়েক মুহূর্তের খেল।
প্রথম পিংটা সুকন্যা করল আজ সকালে। এই সময়টা সৈকত অফিস যায়। বাসে বসে থাকে বেশ রিল্যাক্সড হয়ে। প্রথমে ও পাকা খেলোয়াড়ের মতো পুরো প্ল্যানটা সাজিয়ে নিল, কি বলবে না বলবে। একটুখানি অসতর্ক হলেই ধরা পড়ে যাবে ও। মেয়েটার সাথে সৈকত ফোনে আর যাই নিয়ে বকুক, সেটা অফিস রিলেটেড নয়, তাই সুকন্যা সেটা জানবেই। টুক করে ও পিং করল,
‘হাই সৈকতদা! বেশ পাঁচ মিনিট কোনো রিপ্লাই নেই, ক্যাবলাটা খুলছেই না হোয়াটসঅ্যাপ। বাধ্য হয়ে নিজের ফোন থেকে একটা ফটো পাঠিয়ে সুকন্যা ফোন করল সৈকতকে, আদুরে গলায়, ‘অ্যাই হোয়াটসঅ্যাপে একটা ছবি পাঠালাম, দেখো তো কেমন লাগছে?’
তারও প্রায় মিনিটখানেক পর নীল টিক দেখাল ওই নম্বরে, আর সৈকতের পিং ভেসে এল,
—অদ্বিতীয়া! তুমি হোয়াটসঅ্যাপে? সঙ্গে একটা অবাক হওয়ার স্মাইলি।
সুকন্যার বুকের ভেতরটা ধড়াস করে উঠল, অন্য কলিগদের তো সৈকত তুই করেই ডাকে, একে ‘তুমি’ কেন? নিজেকে প্রাণপণ কন্ট্রোল করে ও লিখল,
—কেন, আমি হোয়াটসঅ্যাপ করতে পারি না? সঙ্গে ভেসে এল সৈকতের উত্তর,
—না, তা নয় তুমি তো এসব করো না বলেছিলে!
সুকন্যার চোখে জল এসে গেল হঠাৎ করে। শালা, বৌ ছবি পাঠাল, কোনো উত্তর না দিয়ে অন্য মেয়ের সাথে চ্যাট করছে। রাগে দুঃখে সুকন্যা আরো একটু সাহসী হল,
—তোমার সঙ্গে কথা বলার জন্যই এলাম। অফিসের আর কাউকে বোলো না কিন্তু আমার এই নম্বরটা! অন্যরা বিরক্ত করুক আমি চাই না।
এই কথাটা লেখার পর সুকন্যা একটু ভয়ে ভয়ে তাকিয়ে রইল, সৈকত কিছু সন্দেহ করবে না তো? ওকে ভুল প্রমাণিত করে সৈকত লিখল,
—তুমি নিশ্চিন্ত থাকো। কাউকে বলব না। বাড়ি ফিরে গেছ?
সুকন্যার চোখের জল থেমে গিয়ে বেপরোয়া ভাবটা চলে এল। ঝড়ের গতিতে ও টাইপ করা শুরু করল,
—হ্যাঁ এই ফিরলাম। তুমি আজ অফিসেও এই হোয়াটসঅ্যাপ নিয়ে কোনো কথা বলবে না। আমার সঙ্গেও না।
—কেন?
—আমি লজ্জা পাব।
এই কথাটা লেখার পর সৈকতকে ‘টাইপিং’ দেখিয়েই যেতে লাগল, এতক্ষণ ধরে, যে সুকন্যার অস্থির লাগতে শুরু করল। এদিকে ওরও ট্রেন থেকে নামার সময় হয়ে এসেছে প্রায়। একেই এই অফিস টাইমে ট্রেনে বীভৎস ভিড়, তার উপর আজ সোমবার। অনেক কষ্টে একহাতে ফোনের দিকে চোখ রেখে দরজার দিকে এগিয়ে যাচ্ছিল ও। প্ল্যাটফর্ম এসে পড়েছে, সৈকতকে তখনো ‘টাইপিং’ দেখিয়েই যাচ্ছে। ও তড়িঘড়ি নামতে যাবে, হঠাৎ ভেসে এল সৈকতের বিশাল মেসেজ,
—তোমাকে বলেছি না অদ্বিতীয়া, একদম লজ্জা পাবে না। আমার কাছে কিসের লজ্জা তোমার? সারা পৃথিবীও যদি তোমার উলটোদিকে চলে যায়, জানবে এই সৈকত বলে বন্ধুটা তোমার পাশে থাকবে, সবসময়।
অফিস টাইমে প্ল্যাটফর্মে নেমে দরজার মুখে স্থবির হয়ে দাঁড়িয়ে পড়লে কি হাল হয় সেটা সমস্ত ডেলি প্যাসেঞ্জারই হাড়ে হাড়ে জানেন। সুকন্যার মাথাটা কেমন দুলে উঠল, হাত-পা কেমন ঠান্ডা হয়ে গিয়ে দাঁড়িয়ে পড়ল ও। পেছন থেকে ঠেলা, সামনে থেকে ঠেলার মাঝামাঝি কেমন স্যান্ডউইচ হয়ে থেমে গেলও।
মিনিট পাঁচেক পরে লোকজনের ঠেলাঠেলিতে বিধ্বস্ত অবস্থায় ও নিজের শরীরটা টেনে হিঁচড়ে নিয়ে গিয়ে প্ল্যাটফর্মের একটা বেঞ্চিতে ফেলল। সঙ্গে সঙ্গে হু হু করে ওর চোখে জল এসে গেল। উপরে ঘটাং ঘটাং ফ্যানের দিকে তাকিয়ে ও সুকন্যা কেমন ঘামতে লাগল।
‘আমার কাছে কিসের লজ্জা?’ সৈকত তার মানে ওই মেয়েটার সঙ্গে বিছানাতেও চলে গেছে? সুকন্যার মুখটা একবারও মনে পড়ল না ওর? সাত পাক ঘুরে অগ্নিসাক্ষী করে বিয়ে, শুভদৃষ্টি, তার আগে অতদিনের প্রেম, সব ভুলে গেল? সুকন্যা আর ভাবতে পারছিল না। এই ওর ভোলাভালা সৈকত? যাকে সুকন্যা একটা নিষ্পাপ শিশু ভাবত? এতবড় প্রতারণা!
দশ পনেরো মিনিট বাদে ঘাড়ে চোখে মুখে জল দিয়ে সুকন্যা উঠল। ও ওর অ্যাজেন্ডা ঠিক করে ফেলেছে। প্রথমে ও সৈকতকে খুন করবে, তারপর নিজেকেই শেষ করবে। সৈকতকে ছাড়া থাকতেও পারবে না, সেই মনের জোর ওর নেই, আর এতবড় বিশ্বাসঘাতকতার পর সৈকতকে ও বাঁচিয়ে রাখবে না।
নিজেকে ও প্রাণপণে সংবরণ করছিল। সৈকতকে কিছুতেই এখন কিচ্ছু টের পাওয়ানো যাবে না। শান্ত সমাধিস্থ হয়ে ফোন করল ও সৈকতকে, ‘পৌঁছে গেছ?’
সৈকতের শান্ত জবাব, ‘না, এই যাচ্ছি।’
সুকন্যা দাঁতে দাঁত চিপে বলল, ‘ও! কি করছ? ছবিটা দেখে কিছু রিপ্লাই করলে না?’ সৈকত বলল, ‘না, একটু ঘুমোচ্ছিলাম। কাল অনেক রাত অবধি খাটাখাটনি করেছি তো, তাই ঘুম পাচ্ছে।’
অন্য দিন হলে এই কথাটায় সুকন্যা খুশি হত, গলে পড়ত আদরে, আদর করার পরবর্তী দিনটায় ঠিক এরকমভাবেই মশকরা করে সৈকত, কিন্তু আজ সেই কথাটাই বুমেরাং হয়ে ফিরে এসে ওর মাথায় আগুন জ্বালিয়ে দিল। ওর ঠোঁট কাঁপতে লাগল, ‘তাই? তা কার সাথে খাটাখাটনি করেছ?’
সৈকত একটু অবাক হয়ে বলল, ‘কার সাথে মানে? আমার এই রসগোল্লাটা থাকতে কার সাথে আবার খাটাখাটনি করব আমি?’
সুকন্যা আর পারল না। একটু আগের ঠিক করা অ্যাজেন্ডা ধোঁয়া হয়ে উড়ে গেল আকাশে, ফেটে পড়ল ও তার স্বর চিৎকার করতে করতে, ‘তাই? তাহলে অদ্বিতীয়ার সঙ্গে কি করো তুমি? চরিত্রহীন লম্পট! লজ্জা করে না তোমার? তুমি এতবড় ঠকাতে পারলে আমায়? কি না করেছি আমি তোমার জন্য!’ বাছা বাছা শব্দ প্রয়োগ করে অশ্লীলতম ভাষায় বকে যেতে লাগল ও আশপাশকে ভ্রূক্ষেপ না করে। ভদ্র পোশাক পরা একজন মেয়ে এরকম ভাষায় কথা বলছে দেখে কেউ কেউ অবাক হয়ে চাইতে লাগল, কেউ বা টিটকিরি ছুড়ে দিল। ও পাত্তা দিল না। সারা সমাজ আজ ওকে টিটকিরি দিলেও ওর কিচ্ছু যায় আসে না। ও যাকে পৃথিবীতে সবচেয়ে বেশি ভালোবেসেছে, নিজের সবটুকু উজাড় করে দিয়েছে, সে আজ ওকে ঠকিয়েছে। মধ্যে মধ্যে সৈকতের কথাগুলো, অনুনয় বিনয়গুলো ওর কানে ঢুকছিল না। হিতাহিতজ্ঞানশূন্য হয়ে ও তুমি থেকে তুইতে নেমে শেষ কথাক-টা ছুড়ে দিল, ‘শালা লম্পট! তুই কি ভেবেছিস তোকে আমি ছেড়ে দেব? আমি এক্ষুণি তোর ওই বেশ্যাটাকে ফোন করছি। তোকে তো শেষ করবই, তার আগে ওটাকেও শেষ করব!’
ফোনটা কেটে দিয়ে নিজের ফোনে সেভ করে রাখা অদ্বিতীয়ার নম্বরটা ডায়াল করল ও। ওপাশ থেকে হ্যালো শুনেই ও আর অপেক্ষা করল না। নিজের পরিচয় দিয়েই কদর্যতম ভাষায় অপমান করে গেল ঝাড়া দশ মিনিট ধরে। মেয়েটার চরিত্র, বংশ কিচ্ছু ছাড়ল না।
নিজের ভেতরের খারাপ দিকটা সম্পূর্ণভাবে উন্মোচিত করে কথা ফুরিয়ে এলে ক্লান্তভাবে ফোনটা রাখল ও। এতক্ষণে একটু বেটার লাগছে। ফোনটা সুইচড অফ করে ও অফিসে ঢুকল।
কিন্তু যত বেলা বাড়তে লাগল, ওর প্রচণ্ড ভয় করতে শুরু করল। কোথায় যাবে ও? সৈকতকে ছাড়া কেমন করে বাঁচবে ও? প্রাথমিক রাগটা কেটে গিয়ে ওর মনে অল্টারনেট প্ল্যান উঁকি দিতে লাগল। আচ্ছা, সৈকত যদি ক্ষমা চায়, ও কি ক্ষমা করে দেবে? তারপর সুযোগ বুঝে খুন করবে?
বসের ঘর থেকে আর্দালি এসে জানাল, ‘ম্যাডাম, আপনার ফোন এসেছে স্যারের ঘরে।’
ও সব দ্বিধাদ্বন্দ্ব কাটিয়ে গিয়ে ফোনটা তুলল, সৈকতের অনুনয়-বিনয় শুনে ও কি বলবে মোটামুটি ছকেই এসেছে ও, কিন্তু ওকে অবাক করে ওপাশ থেকে সৈকতের চিৎকার ভেসে এল, ‘তুমি আমার এতবড়ো সর্বনাশ করতে পারলে? ‘ন-টা বছর ধরে তো আমার লাইফটা হেল করে দিয়েছ তুমি! আট বছর ধরে প্রেম করে বিয়ে করেও এত সন্দেহ তোমার? বিয়ে করেছিলাম সুখে থাকবো বলে, কি ভেবেছিলাম আর কি হল! শুধু তোমার সঙ্গে থাকব বলে নেভির অত ভালো চাকরিটায় জয়েন করলাম না, সকাল সাড়ে ছ-টায় বেরিয়ে তিন ঘণ্টা ধরে ঝুলতে ঝুলতে অফিস যাই, রাত সাড়ে দশটায় ধুঁকতে ধুঁকতে বাড়ি ফিরি শুধু তোমার সঙ্গে থাকব বলে, আর তুমি! আসলে তোমার জীবনে কোনো কিছু প্রব্লেম নেই তো, তাই তুমি নিজে নিজে কাল্পনিক প্রব্লেম ক্রিয়েট করে অন্যকে কষ্ট দিয়ে এক ধরনের স্যাডিস্টিক প্লেজার পাও। তোমার জন্য আসলে অ্যাপ্রোপ্রিয়েট জায়গা হল রাঁচির মেন্টাল অ্যাসাইলাম! তোমাকে আমি সামনে পেলে খুন করে ফেলব।’
সুকন্যা স্তম্ভিত হয়ে গেল। এ তো চোরের মায়ের বড়ো গলা! নিজে ধরা পড়ে মেজাজ দ্যাখাচ্ছে! স্যারের সামনে ও দাঁতে দাঁত চিপে হিস হিস করে বলল, ‘বাবা, বেশ্যাটাকে একটু ধাতানি দিয়েছি বলে এত কষ্ট? ক-বার শুয়েছ ওর সঙ্গে?’
সৈকত পাগলের মতো চিৎকার করছিল, ‘তোর এই মেন্টাল রোগের শাস্তি তুই একদিন পাবি, দেখে নিস! তোর অনেক অত্যাচার, অনেক সন্দেহ সহ্য করেছি, আর না! আগেও তুই আননোন নম্বর থেকে চেক করেছিস আমায়, কিন্তু এবার যা করেছিস, তোকে আমি ছাড়ব না। তুই কোনোদিনও পাল্টাবি না। সাহস থাকলে তোর মেইলটা চেক করে দেখিস। তোকে আমি খুন করবই। পৃথিবীর যেখানেই পালা তুই, আমি তোকে শেষ করে দেব।’
রাগে অস্থির হয়ে গেলেও ভেতরে ভেতরে ভয় পেয়ে যাচ্ছিল সুকন্যা। সৈকত খুব শান্ত ছেলে, এরকম উগ্র রূপ ওর কখনো দেখেনি ও। হতবুদ্ধি হয়ে ও ডেস্কে এসে বসল।
ট্রেনটা জোরে একটা ঝাঁকুনি দিয়ে থেমে যেতেই সম্বিৎ ফিরে পেয়ে সুকন্যা দেখলো, কাঁচড়াপাড়া ঢোকার আগে দাঁড়িয়ে রয়েছে ট্রেন। কাঁচড়াপাড়ায় সৈকতের নিজের বাড়ি, ওর শ্বশুরবাড়ি। স্যরি, ওর এক্স-শ্বশুরবাড়ি, নিজেই নিজেকে শুধরে দিল ও। ছুটিছাটায় আসত ওরা টুকটাক। আর কোনোদিনও আসবে না। ঈশ! ওর এক্স-শাশুড়ি রান্নাটা সলিড করত! আর খেতে পাবে না।
চোখে জল উপচেই পড়ছে। কত চোখের জল মুছবে সুকন্যা! সারা লেডিজ কামরা এতক্ষণে জেনে গেছে ও কেঁদে চলেছে সেই থেকে। মনটা ঘোরাতে ও ফোনটা অন করল। আজ ও সবাইকে ছেড়ে চলে যাচ্ছে, কোথায় ও নিজেও জানে না। ওর সবসময় ভালোবাসার মানুষ আজ ওকে চায় না। এ জীবন রেখে লাভ কি!
নেট অন করার সঙ্গে সঙ্গে নোটিফিকেশন উপচে পড়ল। ফেসবুক, হোয়াটসঅ্যাপের সঙ্গে সৈকতের একটা মেইল ভেসে উঠল স্ক্রিনে। ও হ্যাঁ, এই মেইলটার কথাই বলেছিল তখন। কাঁপা কাঁপা হাতে মেলটা খুলল ও, আরো কত আক্রোশ, কত ঘৃণা জমা করে রেখেছে সৈকত ওর জন্য? মনটা শক্ত করে তাকাল ও, কিন্তু কিছুই দেখতে পেল না। মেইলটায় কোনো লেখা, খেয়াল করে দেখল দুটো অ্যাটাচমেন্ট রয়েছে শুধু।
ডাউনলোড করল সুকন্যা।
একটা বহু পুরনো হলদে হয়ে যাওয়া খবরের কাগজের কাটিং। প্রায় পনেরো বছর আগে একটা পাঁচ বছরের বাচ্চা মেয়ের কয়েকটা বিকৃত পশুর লালসার শিকার হওয়ার গল্প। কাটিংটা পড়লেই বোঝা যায়, সেই সময়ে আলোড়ন ফেলেছিল খবরটা। ওইটুকু মেয়ের গণধর্ষিতা হওয়ার খবর তখনো এতটা কমন হয়নি। খবরটা পড়তে পড়তে শিউড়ে উঠল সুকন্যা। মেয়েটা কোমায় চলে গিয়েছিল, তারপর কিছুটা সুস্থ হয়ে এখন মানসিক স্থিতি হারিয়েছে।
সুকন্যা কিছুই বুঝতে পারছিল না। এটা ওকে পাঠানোর কি অর্থ? খচখচে মনে ও পরের অ্যাটাচমেন্টটা খুলল। এটা একটা ফরোয়ার্ড মেইল। আরে, এটা তো অভিষেকদা পাঠিয়েছে সৈকতকে। অভিষেকদা সৈকতের পুরনো বস, এখন আমেরিকায় অন্য একটা কোম্পানিতে আছে। সুকন্যার সঙ্গেও আলাপ আছে বেশ। মেইলটা এইরকম, ‘সৈকত, তোকে ভাইয়ের মতো দেখি বলেই আবদারটা করতে পেরেছিলাম। মিনুকে তোদের কোম্পানিতে ঢোকাবার জন্য তাকে থ্যাঙ্কস দিয়ে ছোট করব না। শুধু বলব, তুই একটু আমার বোনটাকে দেখিস ভাই। ওই ছোটোবেলায় ওরকম ট্রমার পর তো সব শেষই হয়ে গিয়েছিল। অনেক কষ্টে ওকে নরম্যাল লাইফে নিয়ে আসতে পেরেছি। কিন্তু, ওর জবুথবু ভাবটা এখনো কাটেনি রে। লোকজন দেখলেই গুটিয়ে যায়, একা থাকলেই গুমরে কাঁদে, চিৎকার করে ওঠে। ছেলেদের দেখলেই হিস্টিরিক হয়ে পড়ে। মাথাটা বড় ভালো ছিল রে আমার বোনটার। তুই একটু ওকে সময় দিস, একটু ওর মনের ভয়গুলো দূর করিস, সবাই একরকম যে হয় না, সেটা বোঝাস, যদি ও একটা স্বাভাবিক মেয়ের মতো কখনো হয়ে উঠতে পারে। অফিসের আর কাউকে জানাস না, অবশ্য এটা তোকে না বললেও চলত। আমি তো এতদূর থেকে কিছুই করতে পারছি না। তোর কাছে চিরকাল গ্রেটফুল থাকব ভাই!’
সুকন্যা ভেতরে ভেতরে কেঁপে উঠল। এ কি করল ও? নিজের অহেতুক সন্দেহর জন্য এতবড় ভুল করল? সারা শরীরে কেমন একটা ঝাঁকুনি দিতে শুরু করেছে ওর। আর থাকতে না পেরে ও স্টেশনে নেমে পড়ল। ভেতরটা তোলপাড় হয়ে যাচ্ছে ওর, নিজের প্রতি ঘৃণায়। সৈকত ওর স্বামী, সেই হিসেবে ওর গর্বিত হওয়া উচিত, এমন একজনকে ও বন্ধুত্বের হাত বাড়িয়ে দিয়েছে বলে, তা না করে ওই মেয়েটাকে আরও একবার আঘাত দিল ও!
আধঘণ্টা পরে ও যখন শ্বশুরবাড়ি পৌঁছল, তখন ও ওর সব কাজের মতো পরবর্তী কোর্স অফ অ্যাকশন ঠিক করে নিয়েছে। সৈকতের বাবা-মা তো দেখে অবাক। ও হু-হা করে বাথরুম থেকে ফ্রেশ হয়ে বেরিয়ে এসে সৈকতকে একটা বড়ো মেসেজ করল, ‘তুমি আমাকে খুন করতে আসতে পারো। আসতেই পারো। ইন ফ্যাক্ট আমি তোমার বাড়িতেই রয়েছি। মানে, আমার শ্বশুরবাড়িতে। কি করব বলো, যে মেয়ে বরের ওপর রাগ করে বাপের বাড়ি গেলে নিজের বাবা-মায়ের কাছেই কথা শুনতে হয়, সে শ্বশুরবাড়ি ছাড়া যাবে কোথায়! তবে হ্যাঁ, তোমায় একটা কথা বলছি। আমি কিন্তু পালটে গেছি। তোমার রসগোল্লা সত্যি সত্যি পালটে গেছে। আর কোনোদিনও আমি তোমায় সন্দেহ করব না কথা দিলাম। আমাকে ক্ষমা করো তুমি।’
কিছুক্ষণ থেমে আবার লিখল, ‘রসগোল্লাকে ক্ষমা করো, প্লিজ!’
মেসেজটা করেই আর রিপ্লাইয়েরে অপেক্ষা করল না ও। চোখ মুছে ফোন লাগাল অদ্বিতীয়াকে। বড়দিদি হয়ে ছোটবোনের কাছে ওকে ক্ষমা চাইতেই হবে। ভুল করেছে তো কি! মানুষ মাত্রই ভুল করে। সেটা বুঝতে পেরে পাল্টানোটাই বড় কথা!
সোদপুর স্টেশন যখন ঢুকছে ট্রেন, তখন ট্রেনের দুলকি চালের সঙ্গে সুকন্যার বুকেও দুম দুম শব্দ হচ্ছে। এত জোরে যে, ও চমকে পাশে বসে থাকা মোটা মহিলার দিকে বারে বারে তাকিয়ে ফেলছে যে সেই শব্দটা অন্যদের কানেও যাচ্ছে কিনা। শরীরের মধ্যে কোথাও কোনো উথাল-পাথাল হওয়ার এই একটা মজা, বাইরের কেউ কষ্ট, আবেগ, উত্তেজনা কিছুই বুঝতে পারে না অথচ নিজের ভেতরটা যেন বাঁধভাঙা নদীর মতো দামাল হয়ে তীরে ভেঙে পড়তে চায়।
ট্রেনের সাইরেন শুনেই চমকে তাকাল ও, হালকা একটা ঝাঁকুনি দিয়ে সোদপুর স্টেশন ছেড়ে দিল ট্রেন! মুহূর্তের জন্য ও কেমন হতবুদ্ধি হয়ে গেল, চোখের কোণে জল চলে এল হঠাৎ করে। ওর আড়াই বছর ধরে গড়ে তোলা তিল তিল করে সাজানো সংসার, ওদের দুজনের জয়েন্ট ইএমআই দিয়ে একটু একটু করে লাউডগার মতো বেড়ে ওঠা দু-কামরার ফ্ল্যাট, ওর ছোট্ট এক চিলতে টেরেসটার পেটোনিয়া গাছটায় আসা নতুন কুঁড়ি, সব কিছু ছেড়ে ও চলে যাচ্ছে চিরকালের মতো, এই প্রথম বার আর এই শেষ বারও। বুকের ভেতরটা যেন দুটো পারস্পরিক বৈপরীত্য ছিঁড়ে খানখান হয়ে যাচ্ছে। একবার মনে হল, এক ছুটে গিয়ে স্টেশনে লাফিয়ে পড়ে, যা হওয়ার হবে। পরক্ষণেই ওর মনের আরেকটা অংশ বাধা দিল, দুম করে মনে পড়ে গেল দুপুর সৈকতের ফোনে বলা কথাগুলো, ‘ন-টা বছর ধরে তো আমার লাইফটা হেল করে দিয়েছ তুমি! আট বছর ধরে প্রেম করে বিয়ে করেও এত সন্দেহ তোমার? বিয়ে করেছিলাম সুখে থাকব বলে, কি ভেবেছিলাম আর কি হল! শুধু তোমার সঙ্গে থাকব বলে নেভির অত ভাল চাকরিটায় জয়েন করলাম না, সকাল সাড়ে ছ-টায় বেরিয়ে তিন ঘণ্টা ধরে ঝুলতে ঝুলতে অফিস যাই, রাত সাড়ে দশটায় ধুঁকতে ধুঁকতে বাড়ি ফিরি শুধু তোমার সঙ্গে থাকব বলে, আর তুমি! আসলে তোমার জীবনে কোনো কিছু প্রব্লেম নেই তো, তাই তুমি নিজে নিজে কাল্পনিক প্রব্লেম ক্রিয়েট করে অন্যকে কষ্ট দিয়ে এক ধরনের স্যাডিস্টিক প্লেজার পাও। তোমার জন্য আসলে অ্যাপ্রোপ্রিয়েট জায়গা হল রাঁচির মেন্টাল অ্যাসাইলাম বুঝলে!’
মনে পড়ে গেল তার ঠিক কুড়ি মিনিট বাদে বলা মায়ের কথাগুলো, ‘অনেক ভাগ্য করে এমন বর পেয়েছিলি, রাখতে পারলি না! ভাল ছেলেটাকে নষ্ট করে দিলি তুই! আমরা যদি এরকম বর পেতাম, মাথায় করে রাখতাম। হু! ছুটির দিনে তো দেখি, স্নান করে বেরোচ্ছিস, তোয়ালে দিয়ে মাথা মুছিয়ে দিচ্ছে, টেবিলে ভাত বেড়ে খাইয়ে দিচ্ছে, সারাক্ষণ পুচু পুচু করে পাগল হয়ে যাচ্ছে। আর তুই? সারাক্ষণ খিঁচিয়ে যাস ছেলেটাকে। তোর বাবা যদি এর এক কণাও কোনোদিনও আমাকে করত, আমি আনন্দে কি করব ভেবে পেতাম না। মাঝখান থেকে আমাদের আর মুখ দ্যাখানোর জায়গা নেই ছেলেটার কাছে!’
চোখের পাতাগুলো এতক্ষণ অনেক কন্ট্রোল করে জলটাকে আটকে রেখেছিল, আর পারল না। বড় বড় দুটো জলের ফোঁটা টপটপ করে ঝরে পড়ল। সামনের সিটে বসা বাচ্চা মেয়েটা অবাক হয়ে সুকন্যার ভ্রূ দিয়ে একটা মজার ভঙ্গি করল বাচ্চাটার দিকে তাকিয়ে। একটু ঝুঁকে মেয়েটার চুলটা আলতো করে ঘেঁটে দিতে যাবে, এমন সময় ফোনটা বেজে উঠল। এই যাহ! তাড়াহুড়োয় ফোনটা তো সুইচড অফ করা হয়নি, এক্ষুণি রাশি রাশি ফোন ঢুকবে স্ক্রিনে বাবার মুখ ভেসে উঠছে বারে বারে। সুকন্যা কবজি উল্টিয়ে ঘড়ি দেখল। হুম, ঠিকই আছে। সাড়ে ছ- টা বাজে। এ সময়েই ও রোজ অফিস থেকে বেরোয়, আর বাবা রুটিন মাফিক একটা করে ফোন করে জিজ্ঞাসা করে ও বেরিয়েছে কিনা।
ফোনটা ঘচাং করে কেটে সুইচড অফ করতে করতে ওর মুখে একটা নিষ্ঠুর হাসি ভেসে উঠল।
হু হু বাবা, এখন আবার মেয়েকে ফোন কেন? তোমাদের মেয়ে তো ভীষণ বাজে, খালি নাকি খেঁচায়। আর জামাই এত ভালো, তাকে নিয়েই থাকো না বাপু!
ফোনটা বন্ধ করেই মনে পড়ল, যাহ ভুল হয়ে গেল। সুইচড অফ থাকার সময় কেউ ফোন করলে পরে যে নোটিফিকেশন অ্যালার্টটা আসে, সেইটা অন করে রাখা হল না তো। সৈকত ফোন করেছে কিনা সেটা বুঝতেও পারবে না তো সুকন্যা।
তড়িঘড়ি অন করে সেইটা অ্যাক্টিভেট করল ও। অবশ্য ও তো আর ঘণ্টা দুই-আড়াইয়ের বেশি পৃথিবীতেই থাকবে না, কে ফোন করল, না করল, তাতে ওর কি আর এল গেল! জলে ভরে আসা চোখটা আলগোছে সামনের বাচ্চাটার অলক্ষ্যে মুছে নিল ও । মরে যাওয়ার কথা ভাবলে ও মরে যাওয়ার পর সবার কি রিঅ্যাকশন হবে, সেটা ভাবলেই চোখে জল আসে বেশি। নিজের অজান্তেই মনের মধ্যে ভিডিও ক্যাসেট চালু হয়ে যায়, প্রথম যখন খবরটা পাবে, সৈকতের কি রিঅ্যাকশন হবে, বাবা কি করবে, মা কি করবে, এসব ভাবতে ভাবতেই মনটা নরম হয়ে যায় ওর।
মিনিট তিনেকের মধ্যে অবশ্য পৃথিবী ছেড়ে চলে যাওয়ার প্ল্যানটা রিজেক্ট করে দিলো সুকন্যা। নাহ, মরে গিয়ে আপাতত তেমন কোনো লাভ ওর নেই। ওর অবজেক্টিভ হচ্ছে, ও যে কত ভালো, সেইটা সবাইকে ফিল করানো, এই যে বাবা-মা সৈকত ওকে আজেবাজে বলল, তাদের মনের মধ্যে প্রচণ্ড অনুতাপ জাগিয়ে তোলাই ওর টার্গেট। সেখানে মরে টরে গেলে ওরা যতই রিগ্রেট করুক, সুকন্যা তো আর কিছুতেই ফেরত আসতে পারবে না! ওর ম্যানেজারের কথায় ক্রিটিকাল সাকসেস কি-টাই ফেল করে যাবে, সেক্ষেত্রে পুরো বাজেটটাই নষ্ট!
নিজের মনেই মাথা নাড়ল সুকন্যা। নাহ, এমন একটা কিছু করতে হবে, যাতে ওরা টেনশনে টেনশনে পাগল হয়ে যায়। হু! খুব বাজে মেয়ে সুকন্যা, না! কি করেছে ও? না কাউকে মেরেছে, না কাউকে বাজে কিছু বলেছে, দোষের মধ্যে সৈকতের হোয়াটঅ্যাপ, ফেসবুক এগুলো একটু চোখে চোখে রাখত। তা অমন হ্যান্ডসাম বর হলে সব মেয়েরই একটু ইনসিকিওরড ফিল করা স্বাভাবিক বাপু!
মনের একটা দিক অমনি ওকে ক্রস কোয়েশ্চেন করে, ‘অ্যাই, ঢপ মারছিস কেন? তুই তো সেই প্রথম থেকেই সৈকতের সব কিছুর পাসওয়ার্ড নিয়ে রেখেছিস, বাজপাখির মতো নজরে রাখিস সব কিছু, কই সৈকত তো কোনোদিনও কিচ্ছু বলেনি? তাই বলে তুই ফেক প্রোফাইল খুলে ওর সঙ্গে চ্যাট করা শুরু করবি? তাও আবার ওরই এক কলিগের নামে? এ তো সাইবার ক্রাইম! তোকে জেলে পোরা উচিত!’
সুকন্যা কাঁচুমাচু হয়ে যাচ্ছিল, হঠাৎ ওর মনের অন্য রণরঙ্গিনী দিকটা দাবিয়ে দিল, ‘থাম! স্বামীর ওপর নজরদারিতে এভরিথিং ইস ফেয়ার। নিজের স্বামীকে চোখে চোখে রাখাটা প্রত্যেক মেয়ের জন্মগত অধিকার, সামঝি তু?’
সুকন্যা হঠাৎ মনে পড়ে যেতে বেশ সোৎসাহে ফোনটা অন করল, এতক্ষণে নিশ্চয়ই সৈকত গোটা পঞ্চাশ বার ট্রাই করে ফেলেছে ওর ফোনে। কিন্তু কোনো নোটিফিকেশন ঢুকল না।
ওর মনটা কেমন উদাস হয়ে গেল। হ্যাঁ, ও স্বীকার করছে যে এইবারটা ও একটু বেশিই বাড়াবাড়ি করে ফেলেছে, কিন্তু তাই বলে সৈকত ওকে এত খারাপ খারাপ কথা বলবে? এত সাহস?
ঘটনাটার সূত্রপাত প্রায় মাসতিনেক আগে হলেও বাড়াবাড়িটা শুরু হয়েছে এক মাস মতো হল। সৈকত এমনিতে সোশ্যাল নেটওয়ার্ক খুব একটা পছন্দ করে না, অবসর সময়ে টুকটাক মুভি দেখা বা গান শুনতেই বেশি ভালোবেসে ও। সুকন্যা আবার ঠিক তার উল্টো, ফেসবুকে দারুণ অ্যাক্টিভ ও। সৈকতেরও ফেসবুক থেকে শুরু করে হোয়াটসঅ্যাপ সব ও-ই হ্যান্ডল করে। ছবি দেওয়া থেকে শুরু করে, পছন্দমতো স্ট্যাটাস আপডেট সব কিছুই সুকন্যা করে দেয়। তার সাথে শ্যেন দৃষ্টি রাখে সৈকতের সব কিছুতে যেন সুকন্যার সাথে জয়েন্ট ছবি থাকে, কেউ এক সেকেন্ডের জন্যেও সৈকতের প্রোফাইল ভিজিট করলে যেন সুকন্যার মুখ দেখে ওর সুন্দর বরটার দিকে হাত না বাড়ায়, এটাই আসলে ওর লক্ষ্য।
তাতে সৈকতের কোনো সমস্যা ছিল না। ইন ফ্যাক্ট, ও এসব নিয়ে মাথাও ঘামাত না। কিন্তু গোলটা বাধল সৈকতের অফিসের পিকনিকে গিয়ে। এমনিতে সুকন্যা সৈকতের অফিসের সবার সঙ্গে বন্ধুত্ব করে রেখেছে, কোথা থেকে কি খবর পাওয়া যায়। সৈকতের ওই তাদের যোগাযোগ রাখে বেশি।
কিন্তু এইবার পিকনিকে গিয়ে শুনল, সবাই এসেছে কিন্তু অদ্বিতীয়া নাকি আসেনি। কে এই অদ্বিতীয়া? খুব রিসেন্টলি, মেয়েটা নাকি সৈকতের আন্ডারে জয়েন করেছে, সে নাকি ফেসবুক থেকে শুরু করে হোয়াটসঅ্যাপ কিছুই করে না, খুব দেমাক, কারুর সঙ্গে কথা বলে না। সৈকতের আরেকটা কলিগ সুদর্শনা সুকন্যার খুব ভালো বন্ধু, তার কাছ থেকে মেয়েটার ছবি অনেকক্ষণ ধরে দেখে টেখে ও নিজের মনেই স্বীকার করতে বাধ্য হল যে, ওই অদ্বিতীয়া বলে মেয়েটা যাকে বলে ডানাকাটা পরী। যেমন মুখশ্রী, তেমনই ফিগার।
বাড়ি ফিরে কিছুক্ষণ গুম হয়ে রইল সুকন্যা। সৈকত এসে দু-একবার খোঁচাতে ও একবার গম্ভীরভাবে জিগ্যেস করল, ‘এই অদ্বিতীয়া বলে যে মেয়েটা নতুন তোমার টিমে জয়েন করেছে, কই আমায় বলোনি তো?”
সৈকত একটু থমকে গিয়ে বলেছিল, ‘হঠাৎ? ও হ্যাঁ, তোমায় বলতে ভুলে গেছি। নতুন ঢুকেছে। ও তো আজ যায়নি, শরীর খারাপ না কি বলল।’
সুকন্যা চোখ ঘুরিয়ে তাকিয়েছিল।
পরের দিন থেকে অফিসে কাজের ফাঁকে ফাঁকে সুকন্যা আদাজল খেয়ে তদন্ত চালিয়েছিল, যে কোথাও যদি মেয়েটার কোনো ট্রেস, সঙ্গে সঙ্গে সৈকতের প্রোফাইল থেকে ফ্রেন্ড রিকোয়েস্ট পাঠিয়ে দেখিয়ে দেবে যে সৈকত বিবাহিত জীবনে কত সুখী।
কিন্তু আদপে কিছুই করা গেল না। মেয়েটা ভার্চুয়াল দুনিয়ায় সম্পূর্ণভাবে অনুপস্থিত, এমন যে আজকের দিকে কেউ হতে পারে ভাবাই যায় না। পরের তিন দিন ধরে কথাচ্ছলে সুকন্যা সৈকতের থেকে আরো কিছু ডিটেইলস বের করল, মেয়েটার কলেজ বাড়ি ইত্যাদি ইত্যাদি। বলা যায় না, যদি অন্য কোনো নামে থেকে থাকে। নাহ! তাতেও পাওয়া গেল না।
মনের মধ্যে খচখচানি নিয়ে সুকন্যা ইনভেস্টিগেশন চালিয়ে যাচ্ছিল, যদি কিছু পাওয়া যায়। মাসখানেক আগে খেতে বসে সুকন্যা খুব নিরীহ মুখে প্রশ্ন করল ‘তোমার ওই অদ্বিতীয়ার কি খবর? কেমন কাজ টাজ শিখছে?’
সৈকত ‘তোমার’ কথাটার প্রচ্ছন্ন খোঁচাটা ধরতে পারল না, কিংবা ধরেও অগ্রাহ্য করে গেল, ‘ভালোই। মেয়েটার ফান্ডা টা বেশ স্ট্রং। চট করে ক্যাচ করে নিতে পারে।’
সুকন্যা মনে মনে আরো জ্বলে উঠল। এই অদ্বিতীয়া পাবলিকটা কি ক্যাচ করতে চাইছে কে জানে! ইদানীং ফোন টোন আসা শুরু হয়েছে তার। টুকটাক কথা বলে সৈকত, আবার রেখে দেয়। মাঝে মাঝে ফোনটা নিয়ে ব্যালকনিতেও চলে যায়।
অদ্বিতীয়ার ফোন এলেই সৈকত ওর সামনে কিরকম আড়ষ্ট হয়ে যায়, খেয়াল করেছে ও। কানটা এত খাড়া করে শোনে সুকন্যা, মাঝেমধ্যে মনে হয় এরকম করে শুনতে চাইলে সুপারসনিক আওয়াজও বুঝি শুনতে পাবে, তবু ও তরফের কথা কানে যায় না। নম্বরটাও ফাঁকতালে নিয়ে রেখেছে সুকন্যা। কিন্তু হতচ্ছাড়ি হোয়াটসঅ্যাপেও নেই!
কৌতূহলে চিন্তায় রাতের ঘুম প্রায় উড়তেই বসেছিল সুকন্যার, এমন সময় মুশকিল আসান হয়ে বাজারে হাজির হল জিও সিম। সে এক মহামারির দশ। বেয়াল্লিশের দাঙ্গার সময় মানুষজন এমন একমুঠো ভাতের জন্য ঘণ্টার পর ঘণ্টা হা-পিত্যেশ করে পড়ে থাকত লঙ্গরখানার সামনে, মোবাইলের দোকানগুলোর সামনে ঠিক সেইরকম ভিড় শুরু হল। ইন্টারনেট এত সহজলভ্য কখনো হয়নি এর আগে। তবে সৈকতকে নিয়ে চাপ নেই সুকন্যার, ব্যাটার ফোনে একটাই সিম ঢোকে, কায়দা করে ওই মডেলটা অনেক খুঁজে খুঁজে গিফট করেছিল সুকন্যা জন্মদিনে। হু হু, ওর বৌয়ের নাম সুকন্যা বস, ডুয়াল সিম থেকে ডুয়াল বৌ রাখা, ওসব চলবে না! অফিস ফেরতা দু-তিন দিন লাইন দিয়ে সুকন্যা নিজের জন্য একটা জিও সিম বাগিয়ে ফেলল।
কিন্তু দরকার একটা হ্যান্ডসেটের। সেটার জোগাড়ও করে ফেলল সুকন্যা একদিন নিজের বাড়িতে গিয়ে। মা-কে আগের বছর পুজোয় একটা স্মার্ট ফোন দিয়েছিল, মা ইউজ করতে পারে না বলেই পড়েই ছিল সেই থেকে। ‘আমার ফোনটা একটু ডিস্টার্ব করছে মা, ক-দিনের জন্য এটা একটু নিয়ে যাচ্ছি।’ বলে ফোনটা বগলদাবা করে নিয়ে চলে এল সুকন্যা। তারপর হোয়াটসঅ্যাপ ইন্সটল আর ফেসবুক থেকে সুদর্শনার একটা গ্রুপ ফোটো থেকে মেয়েটার ছবি ক্রপ করে সেট করা তো কয়েক মুহূর্তের খেল।
প্রথম পিংটা সুকন্যা করল আজ সকালে। এই সময়টা সৈকত অফিস যায়। বাসে বসে থাকে বেশ রিল্যাক্সড হয়ে। প্রথমে ও পাকা খেলোয়াড়ের মতো পুরো প্ল্যানটা সাজিয়ে নিল, কি বলবে না বলবে। একটুখানি অসতর্ক হলেই ধরা পড়ে যাবে ও। মেয়েটার সাথে সৈকত ফোনে আর যাই নিয়ে বকুক, সেটা অফিস রিলেটেড নয়, তাই সুকন্যা সেটা জানবেই। টুক করে ও পিং করল,
‘হাই সৈকতদা! বেশ পাঁচ মিনিট কোনো রিপ্লাই নেই, ক্যাবলাটা খুলছেই না হোয়াটসঅ্যাপ। বাধ্য হয়ে নিজের ফোন থেকে একটা ফটো পাঠিয়ে সুকন্যা ফোন করল সৈকতকে, আদুরে গলায়, ‘অ্যাই হোয়াটসঅ্যাপে একটা ছবি পাঠালাম, দেখো তো কেমন লাগছে?’
তারও প্রায় মিনিটখানেক পর নীল টিক দেখাল ওই নম্বরে, আর সৈকতের পিং ভেসে এল,
—অদ্বিতীয়া! তুমি হোয়াটসঅ্যাপে? সঙ্গে একটা অবাক হওয়ার স্মাইলি।
সুকন্যার বুকের ভেতরটা ধড়াস করে উঠল, অন্য কলিগদের তো সৈকত তুই করেই ডাকে, একে ‘তুমি’ কেন? নিজেকে প্রাণপণ কন্ট্রোল করে ও লিখল,
—কেন, আমি হোয়াটসঅ্যাপ করতে পারি না? সঙ্গে ভেসে এল সৈকতের উত্তর,
—না, তা নয় তুমি তো এসব করো না বলেছিলে!
সুকন্যার চোখে জল এসে গেল হঠাৎ করে। শালা, বৌ ছবি পাঠাল, কোনো উত্তর না দিয়ে অন্য মেয়ের সাথে চ্যাট করছে। রাগে দুঃখে সুকন্যা আরো একটু সাহসী হল,
—তোমার সঙ্গে কথা বলার জন্যই এলাম। অফিসের আর কাউকে বোলো না কিন্তু আমার এই নম্বরটা! অন্যরা বিরক্ত করুক আমি চাই না।
এই কথাটা লেখার পর সুকন্যা একটু ভয়ে ভয়ে তাকিয়ে রইল, সৈকত কিছু সন্দেহ করবে না তো? ওকে ভুল প্রমাণিত করে সৈকত লিখল,
—তুমি নিশ্চিন্ত থাকো। কাউকে বলব না। বাড়ি ফিরে গেছ?
সুকন্যার চোখের জল থেমে গিয়ে বেপরোয়া ভাবটা চলে এল। ঝড়ের গতিতে ও টাইপ করা শুরু করল,
—হ্যাঁ এই ফিরলাম। তুমি আজ অফিসেও এই হোয়াটসঅ্যাপ নিয়ে কোনো কথা বলবে না। আমার সঙ্গেও না।
—কেন?
—আমি লজ্জা পাব।
এই কথাটা লেখার পর সৈকতকে ‘টাইপিং’ দেখিয়েই যেতে লাগল, এতক্ষণ ধরে, যে সুকন্যার অস্থির লাগতে শুরু করল। এদিকে ওরও ট্রেন থেকে নামার সময় হয়ে এসেছে প্রায়। একেই এই অফিস টাইমে ট্রেনে বীভৎস ভিড়, তার উপর আজ সোমবার। অনেক কষ্টে একহাতে ফোনের দিকে চোখ রেখে দরজার দিকে এগিয়ে যাচ্ছিল ও। প্ল্যাটফর্ম এসে পড়েছে, সৈকতকে তখনো ‘টাইপিং’ দেখিয়েই যাচ্ছে। ও তড়িঘড়ি নামতে যাবে, হঠাৎ ভেসে এল সৈকতের বিশাল মেসেজ,
—তোমাকে বলেছি না অদ্বিতীয়া, একদম লজ্জা পাবে না। আমার কাছে কিসের লজ্জা তোমার? সারা পৃথিবীও যদি তোমার উলটোদিকে চলে যায়, জানবে এই সৈকত বলে বন্ধুটা তোমার পাশে থাকবে, সবসময়।
অফিস টাইমে প্ল্যাটফর্মে নেমে দরজার মুখে স্থবির হয়ে দাঁড়িয়ে পড়লে কি হাল হয় সেটা সমস্ত ডেলি প্যাসেঞ্জারই হাড়ে হাড়ে জানেন। সুকন্যার মাথাটা কেমন দুলে উঠল, হাত-পা কেমন ঠান্ডা হয়ে গিয়ে দাঁড়িয়ে পড়ল ও। পেছন থেকে ঠেলা, সামনে থেকে ঠেলার মাঝামাঝি কেমন স্যান্ডউইচ হয়ে থেমে গেলও।
মিনিট পাঁচেক পরে লোকজনের ঠেলাঠেলিতে বিধ্বস্ত অবস্থায় ও নিজের শরীরটা টেনে হিঁচড়ে নিয়ে গিয়ে প্ল্যাটফর্মের একটা বেঞ্চিতে ফেলল। সঙ্গে সঙ্গে হু হু করে ওর চোখে জল এসে গেল। উপরে ঘটাং ঘটাং ফ্যানের দিকে তাকিয়ে ও সুকন্যা কেমন ঘামতে লাগল।
‘আমার কাছে কিসের লজ্জা?’ সৈকত তার মানে ওই মেয়েটার সঙ্গে বিছানাতেও চলে গেছে? সুকন্যার মুখটা একবারও মনে পড়ল না ওর? সাত পাক ঘুরে অগ্নিসাক্ষী করে বিয়ে, শুভদৃষ্টি, তার আগে অতদিনের প্রেম, সব ভুলে গেল? সুকন্যা আর ভাবতে পারছিল না। এই ওর ভোলাভালা সৈকত? যাকে সুকন্যা একটা নিষ্পাপ শিশু ভাবত? এতবড় প্রতারণা!
দশ পনেরো মিনিট বাদে ঘাড়ে চোখে মুখে জল দিয়ে সুকন্যা উঠল। ও ওর অ্যাজেন্ডা ঠিক করে ফেলেছে। প্রথমে ও সৈকতকে খুন করবে, তারপর নিজেকেই শেষ করবে। সৈকতকে ছাড়া থাকতেও পারবে না, সেই মনের জোর ওর নেই, আর এতবড় বিশ্বাসঘাতকতার পর সৈকতকে ও বাঁচিয়ে রাখবে না।
নিজেকে ও প্রাণপণে সংবরণ করছিল। সৈকতকে কিছুতেই এখন কিচ্ছু টের পাওয়ানো যাবে না। শান্ত সমাধিস্থ হয়ে ফোন করল ও সৈকতকে, ‘পৌঁছে গেছ?’
সৈকতের শান্ত জবাব, ‘না, এই যাচ্ছি।’
সুকন্যা দাঁতে দাঁত চিপে বলল, ‘ও! কি করছ? ছবিটা দেখে কিছু রিপ্লাই করলে না?’ সৈকত বলল, ‘না, একটু ঘুমোচ্ছিলাম। কাল অনেক রাত অবধি খাটাখাটনি করেছি তো, তাই ঘুম পাচ্ছে।’
অন্য দিন হলে এই কথাটায় সুকন্যা খুশি হত, গলে পড়ত আদরে, আদর করার পরবর্তী দিনটায় ঠিক এরকমভাবেই মশকরা করে সৈকত, কিন্তু আজ সেই কথাটাই বুমেরাং হয়ে ফিরে এসে ওর মাথায় আগুন জ্বালিয়ে দিল। ওর ঠোঁট কাঁপতে লাগল, ‘তাই? তা কার সাথে খাটাখাটনি করেছ?’
সৈকত একটু অবাক হয়ে বলল, ‘কার সাথে মানে? আমার এই রসগোল্লাটা থাকতে কার সাথে আবার খাটাখাটনি করব আমি?’
সুকন্যা আর পারল না। একটু আগের ঠিক করা অ্যাজেন্ডা ধোঁয়া হয়ে উড়ে গেল আকাশে, ফেটে পড়ল ও তার স্বর চিৎকার করতে করতে, ‘তাই? তাহলে অদ্বিতীয়ার সঙ্গে কি করো তুমি? চরিত্রহীন লম্পট! লজ্জা করে না তোমার? তুমি এতবড় ঠকাতে পারলে আমায়? কি না করেছি আমি তোমার জন্য!’ বাছা বাছা শব্দ প্রয়োগ করে অশ্লীলতম ভাষায় বকে যেতে লাগল ও আশপাশকে ভ্রূক্ষেপ না করে। ভদ্র পোশাক পরা একজন মেয়ে এরকম ভাষায় কথা বলছে দেখে কেউ কেউ অবাক হয়ে চাইতে লাগল, কেউ বা টিটকিরি ছুড়ে দিল। ও পাত্তা দিল না। সারা সমাজ আজ ওকে টিটকিরি দিলেও ওর কিচ্ছু যায় আসে না। ও যাকে পৃথিবীতে সবচেয়ে বেশি ভালোবেসেছে, নিজের সবটুকু উজাড় করে দিয়েছে, সে আজ ওকে ঠকিয়েছে। মধ্যে মধ্যে সৈকতের কথাগুলো, অনুনয় বিনয়গুলো ওর কানে ঢুকছিল না। হিতাহিতজ্ঞানশূন্য হয়ে ও তুমি থেকে তুইতে নেমে শেষ কথাক-টা ছুড়ে দিল, ‘শালা লম্পট! তুই কি ভেবেছিস তোকে আমি ছেড়ে দেব? আমি এক্ষুণি তোর ওই বেশ্যাটাকে ফোন করছি। তোকে তো শেষ করবই, তার আগে ওটাকেও শেষ করব!’
ফোনটা কেটে দিয়ে নিজের ফোনে সেভ করে রাখা অদ্বিতীয়ার নম্বরটা ডায়াল করল ও। ওপাশ থেকে হ্যালো শুনেই ও আর অপেক্ষা করল না। নিজের পরিচয় দিয়েই কদর্যতম ভাষায় অপমান করে গেল ঝাড়া দশ মিনিট ধরে। মেয়েটার চরিত্র, বংশ কিচ্ছু ছাড়ল না।
নিজের ভেতরের খারাপ দিকটা সম্পূর্ণভাবে উন্মোচিত করে কথা ফুরিয়ে এলে ক্লান্তভাবে ফোনটা রাখল ও। এতক্ষণে একটু বেটার লাগছে। ফোনটা সুইচড অফ করে ও অফিসে ঢুকল।
কিন্তু যত বেলা বাড়তে লাগল, ওর প্রচণ্ড ভয় করতে শুরু করল। কোথায় যাবে ও? সৈকতকে ছাড়া কেমন করে বাঁচবে ও? প্রাথমিক রাগটা কেটে গিয়ে ওর মনে অল্টারনেট প্ল্যান উঁকি দিতে লাগল। আচ্ছা, সৈকত যদি ক্ষমা চায়, ও কি ক্ষমা করে দেবে? তারপর সুযোগ বুঝে খুন করবে?
বসের ঘর থেকে আর্দালি এসে জানাল, ‘ম্যাডাম, আপনার ফোন এসেছে স্যারের ঘরে।’
ও সব দ্বিধাদ্বন্দ্ব কাটিয়ে গিয়ে ফোনটা তুলল, সৈকতের অনুনয়-বিনয় শুনে ও কি বলবে মোটামুটি ছকেই এসেছে ও, কিন্তু ওকে অবাক করে ওপাশ থেকে সৈকতের চিৎকার ভেসে এল, ‘তুমি আমার এতবড়ো সর্বনাশ করতে পারলে? ‘ন-টা বছর ধরে তো আমার লাইফটা হেল করে দিয়েছ তুমি! আট বছর ধরে প্রেম করে বিয়ে করেও এত সন্দেহ তোমার? বিয়ে করেছিলাম সুখে থাকবো বলে, কি ভেবেছিলাম আর কি হল! শুধু তোমার সঙ্গে থাকব বলে নেভির অত ভালো চাকরিটায় জয়েন করলাম না, সকাল সাড়ে ছ-টায় বেরিয়ে তিন ঘণ্টা ধরে ঝুলতে ঝুলতে অফিস যাই, রাত সাড়ে দশটায় ধুঁকতে ধুঁকতে বাড়ি ফিরি শুধু তোমার সঙ্গে থাকব বলে, আর তুমি! আসলে তোমার জীবনে কোনো কিছু প্রব্লেম নেই তো, তাই তুমি নিজে নিজে কাল্পনিক প্রব্লেম ক্রিয়েট করে অন্যকে কষ্ট দিয়ে এক ধরনের স্যাডিস্টিক প্লেজার পাও। তোমার জন্য আসলে অ্যাপ্রোপ্রিয়েট জায়গা হল রাঁচির মেন্টাল অ্যাসাইলাম! তোমাকে আমি সামনে পেলে খুন করে ফেলব।’
সুকন্যা স্তম্ভিত হয়ে গেল। এ তো চোরের মায়ের বড়ো গলা! নিজে ধরা পড়ে মেজাজ দ্যাখাচ্ছে! স্যারের সামনে ও দাঁতে দাঁত চিপে হিস হিস করে বলল, ‘বাবা, বেশ্যাটাকে একটু ধাতানি দিয়েছি বলে এত কষ্ট? ক-বার শুয়েছ ওর সঙ্গে?’
সৈকত পাগলের মতো চিৎকার করছিল, ‘তোর এই মেন্টাল রোগের শাস্তি তুই একদিন পাবি, দেখে নিস! তোর অনেক অত্যাচার, অনেক সন্দেহ সহ্য করেছি, আর না! আগেও তুই আননোন নম্বর থেকে চেক করেছিস আমায়, কিন্তু এবার যা করেছিস, তোকে আমি ছাড়ব না। তুই কোনোদিনও পাল্টাবি না। সাহস থাকলে তোর মেইলটা চেক করে দেখিস। তোকে আমি খুন করবই। পৃথিবীর যেখানেই পালা তুই, আমি তোকে শেষ করে দেব।’
রাগে অস্থির হয়ে গেলেও ভেতরে ভেতরে ভয় পেয়ে যাচ্ছিল সুকন্যা। সৈকত খুব শান্ত ছেলে, এরকম উগ্র রূপ ওর কখনো দেখেনি ও। হতবুদ্ধি হয়ে ও ডেস্কে এসে বসল।
ট্রেনটা জোরে একটা ঝাঁকুনি দিয়ে থেমে যেতেই সম্বিৎ ফিরে পেয়ে সুকন্যা দেখলো, কাঁচড়াপাড়া ঢোকার আগে দাঁড়িয়ে রয়েছে ট্রেন। কাঁচড়াপাড়ায় সৈকতের নিজের বাড়ি, ওর শ্বশুরবাড়ি। স্যরি, ওর এক্স-শ্বশুরবাড়ি, নিজেই নিজেকে শুধরে দিল ও। ছুটিছাটায় আসত ওরা টুকটাক। আর কোনোদিনও আসবে না। ঈশ! ওর এক্স-শাশুড়ি রান্নাটা সলিড করত! আর খেতে পাবে না।
চোখে জল উপচেই পড়ছে। কত চোখের জল মুছবে সুকন্যা! সারা লেডিজ কামরা এতক্ষণে জেনে গেছে ও কেঁদে চলেছে সেই থেকে। মনটা ঘোরাতে ও ফোনটা অন করল। আজ ও সবাইকে ছেড়ে চলে যাচ্ছে, কোথায় ও নিজেও জানে না। ওর সবসময় ভালোবাসার মানুষ আজ ওকে চায় না। এ জীবন রেখে লাভ কি!
নেট অন করার সঙ্গে সঙ্গে নোটিফিকেশন উপচে পড়ল। ফেসবুক, হোয়াটসঅ্যাপের সঙ্গে সৈকতের একটা মেইল ভেসে উঠল স্ক্রিনে। ও হ্যাঁ, এই মেইলটার কথাই বলেছিল তখন। কাঁপা কাঁপা হাতে মেলটা খুলল ও, আরো কত আক্রোশ, কত ঘৃণা জমা করে রেখেছে সৈকত ওর জন্য? মনটা শক্ত করে তাকাল ও, কিন্তু কিছুই দেখতে পেল না। মেইলটায় কোনো লেখা, খেয়াল করে দেখল দুটো অ্যাটাচমেন্ট রয়েছে শুধু।
ডাউনলোড করল সুকন্যা।
একটা বহু পুরনো হলদে হয়ে যাওয়া খবরের কাগজের কাটিং। প্রায় পনেরো বছর আগে একটা পাঁচ বছরের বাচ্চা মেয়ের কয়েকটা বিকৃত পশুর লালসার শিকার হওয়ার গল্প। কাটিংটা পড়লেই বোঝা যায়, সেই সময়ে আলোড়ন ফেলেছিল খবরটা। ওইটুকু মেয়ের গণধর্ষিতা হওয়ার খবর তখনো এতটা কমন হয়নি। খবরটা পড়তে পড়তে শিউড়ে উঠল সুকন্যা। মেয়েটা কোমায় চলে গিয়েছিল, তারপর কিছুটা সুস্থ হয়ে এখন মানসিক স্থিতি হারিয়েছে।
সুকন্যা কিছুই বুঝতে পারছিল না। এটা ওকে পাঠানোর কি অর্থ? খচখচে মনে ও পরের অ্যাটাচমেন্টটা খুলল। এটা একটা ফরোয়ার্ড মেইল। আরে, এটা তো অভিষেকদা পাঠিয়েছে সৈকতকে। অভিষেকদা সৈকতের পুরনো বস, এখন আমেরিকায় অন্য একটা কোম্পানিতে আছে। সুকন্যার সঙ্গেও আলাপ আছে বেশ। মেইলটা এইরকম, ‘সৈকত, তোকে ভাইয়ের মতো দেখি বলেই আবদারটা করতে পেরেছিলাম। মিনুকে তোদের কোম্পানিতে ঢোকাবার জন্য তাকে থ্যাঙ্কস দিয়ে ছোট করব না। শুধু বলব, তুই একটু আমার বোনটাকে দেখিস ভাই। ওই ছোটোবেলায় ওরকম ট্রমার পর তো সব শেষই হয়ে গিয়েছিল। অনেক কষ্টে ওকে নরম্যাল লাইফে নিয়ে আসতে পেরেছি। কিন্তু, ওর জবুথবু ভাবটা এখনো কাটেনি রে। লোকজন দেখলেই গুটিয়ে যায়, একা থাকলেই গুমরে কাঁদে, চিৎকার করে ওঠে। ছেলেদের দেখলেই হিস্টিরিক হয়ে পড়ে। মাথাটা বড় ভালো ছিল রে আমার বোনটার। তুই একটু ওকে সময় দিস, একটু ওর মনের ভয়গুলো দূর করিস, সবাই একরকম যে হয় না, সেটা বোঝাস, যদি ও একটা স্বাভাবিক মেয়ের মতো কখনো হয়ে উঠতে পারে। অফিসের আর কাউকে জানাস না, অবশ্য এটা তোকে না বললেও চলত। আমি তো এতদূর থেকে কিছুই করতে পারছি না। তোর কাছে চিরকাল গ্রেটফুল থাকব ভাই!’
সুকন্যা ভেতরে ভেতরে কেঁপে উঠল। এ কি করল ও? নিজের অহেতুক সন্দেহর জন্য এতবড় ভুল করল? সারা শরীরে কেমন একটা ঝাঁকুনি দিতে শুরু করেছে ওর। আর থাকতে না পেরে ও স্টেশনে নেমে পড়ল। ভেতরটা তোলপাড় হয়ে যাচ্ছে ওর, নিজের প্রতি ঘৃণায়। সৈকত ওর স্বামী, সেই হিসেবে ওর গর্বিত হওয়া উচিত, এমন একজনকে ও বন্ধুত্বের হাত বাড়িয়ে দিয়েছে বলে, তা না করে ওই মেয়েটাকে আরও একবার আঘাত দিল ও!
আধঘণ্টা পরে ও যখন শ্বশুরবাড়ি পৌঁছল, তখন ও ওর সব কাজের মতো পরবর্তী কোর্স অফ অ্যাকশন ঠিক করে নিয়েছে। সৈকতের বাবা-মা তো দেখে অবাক। ও হু-হা করে বাথরুম থেকে ফ্রেশ হয়ে বেরিয়ে এসে সৈকতকে একটা বড়ো মেসেজ করল, ‘তুমি আমাকে খুন করতে আসতে পারো। আসতেই পারো। ইন ফ্যাক্ট আমি তোমার বাড়িতেই রয়েছি। মানে, আমার শ্বশুরবাড়িতে। কি করব বলো, যে মেয়ে বরের ওপর রাগ করে বাপের বাড়ি গেলে নিজের বাবা-মায়ের কাছেই কথা শুনতে হয়, সে শ্বশুরবাড়ি ছাড়া যাবে কোথায়! তবে হ্যাঁ, তোমায় একটা কথা বলছি। আমি কিন্তু পালটে গেছি। তোমার রসগোল্লা সত্যি সত্যি পালটে গেছে। আর কোনোদিনও আমি তোমায় সন্দেহ করব না কথা দিলাম। আমাকে ক্ষমা করো তুমি।’
কিছুক্ষণ থেমে আবার লিখল, ‘রসগোল্লাকে ক্ষমা করো, প্লিজ!’
মেসেজটা করেই আর রিপ্লাইয়েরে অপেক্ষা করল না ও। চোখ মুছে ফোন লাগাল অদ্বিতীয়াকে। বড়দিদি হয়ে ছোটবোনের কাছে ওকে ক্ষমা চাইতেই হবে। ভুল করেছে তো কি! মানুষ মাত্রই ভুল করে। সেটা বুঝতে পেরে পাল্টানোটাই বড় কথা!
মঞ্জরী ওর স্কুটিটা কোনোমতে সিঁড়ির তলায় ঢোকাল, একতলায় এদিক-ওদিক একবারও না তাকিয়ে দুমদাম করে সিঁড়ি লাফিয়ে ঘরে এসে ঢুকল।
খাটের উপর ওর ব্যাগটা ছুড়ে ফেলে দিয়ে জানলার পাশের ইজিচেয়ারে হেলান দিয়ে বসে নরম রোদে খবরের কাগজ পড়া দেবব্রতর উদ্দেশ্যে বলল, ”আমি জানতাম! আমি জানতাম তুমি ঠিক এইরকম নির্লিপ্তভাবেই বসে থাকবে। এই আমার ভাগ্য, চিরটা কাল তুমি এই নির্বিকার হয়ে কাটিয়ে দেবে, ভালো খবরেও কোনো উচ্ছ্বাস নেই, খারাপ খবরেও কোনো হা-হুতাশ নেই!” দেবব্রতকে ফ্যালফ্যাল করে তাকিয়ে থাকতে দেখে ও স্বামীর মুখের সামনে এসে চোখ বড় বড় করে আবদারের সুরে বলে উঠল, ”আচ্ছা আমি কি একটা জড়পদার্থকে বিয়ে বিয়ে করেছি?”
দেবব্রত খবরের কাগজটা নামাল, নামিয়ে শান্ত স্বরে বলল, ”কি ব্যাপারে তুমি আমার রিয়্যাকশন চাইছ?”
মঞ্জরীর চোখে প্রচ্ছন্ন কৌতুক থাকলেও মুখে ধমকে উঠল, ”সারা বাড়ি সকাল থেকে তোলপাড় হচ্ছে, আর তুমি … ! এই বার যদি আমি তোমার এই কথাটাকে ন্যাকামি বলি তখন আমার হয়ে যাবে মুখ খারাপ, তাই তো!”
দেবব্রত এবার একপেশে হাসল, ”না তোমার এত সুন্দর মুখ কখনো খারাপ হতে পারে? তবে বিয়ের আড়াই বছরের মধ্যেই যেরকম লাথিঝাঁটা জুটতে শুরু করেছে আমার কপালে, তাতে করে আমার মুখ কতদিন ঠিক থাকবে জানি না। অবশ্য লাথিঝাঁটা জোটাটাই স্বাভাবিক। সেলিব্রিটি বউ বলে কথা!”
মঞ্জরীর মুখের ঝিলিকটা মুহূর্তে উধাও হয়ে গেল, এবার ও ক্লান্তস্বরে বলল, ”ইয়ার্কি মারছ কেন? সবসময় ভালো লাগে না ইয়ার্কি।”
মুহূর্তে দেবব্রতর মুখ থেকে হাসি মুছে গিয়ে শক্ত হয়ে উঠল চোয়াল, ”সেটাই তো আমিও বলছি মঞ্জরী! বাড়িতে এটা কি ধরণের সেলফিসনেস চলছে? বাবার কি ভীমরতি ধরল?” নিষ্ফল আক্রোশে এবার ও ফেটে পড়ল, ”আমি যখন বললাম একটা স্টার্ট আপ খুলব, তখন বাবা কি বলেছিলেন মনে আছে তোমার? বাঙালির ছেলে আবার ব্যবসা করতে পারবে নাকি? আমার হাজার অনুরোধেও একটা পয়সাও বাবা ঠেকাননি! আর এখন?” মুখ দিয়ে রাগের শব্দ করল দেবব্রত, ”শালা আমার কপালটা শুধু ভাবি। বউ ধিঙ্গির মতো নেচে নেচে বেড়াচ্ছে, বাবা তাতে সাধ দিচ্ছে, আর নিজেও পাগলামি করে বেড়াচ্ছে।”
মঞ্জরী এবার বুঝল, ও নিজে ঠাট্টার ছলে এতক্ষণ কথা বললেও দেবব্রত তা করেনি মোটেই। শ্লেষ, খোঁচা, বিদ্রূপের তেতো সুর ঝরে পড়ছে ওর বলা প্রতিটা শব্দ থেকে।
ও একটা দীর্ঘশ্বাস ফেলে বাবু হয়ে খাটের ওপর বসল। ঘামে কপালের উপরের কুচো চুলগুলো ভিজে গিয়ে লেপ্টে লেগে রয়েছে গালের দু-পাশে, চোখের কাজল ধেবড়ে গলে এসেছে নীচের দিকে। স্বাভাবিক। আজ রবিবার, সকাল থেকে টানা পাঁচখানা নাচের সেশন। সব মিলিয়ে শুধু লোয়ার সেকশনেই ওর দুশোর ওপর স্টুডেন্ট। আপারে আরো শ-খানেক। কৃষ্ণনগর টাউনে তো বটেই, গোটা নদীয়াতেই মঞ্জরীর নাচের অ্যাকাডেমি এখন খুব নামডাক। ভর্তির সময় তো এখন অ্যাডমিশন টেস্ট চালু করতে হয়েছে, রাখতে হয়েছে অফিসের হিসেব, তদারকির জন্য একজন স্টাফ।
রানাঘাট, চাকদা, কাঁচড়াপাড়া, নৈহাটি, এমনকি ব্যারাকপুরের দিক থেকেও ওর অ্যাকাডেমিতে নাচ শিখতে আসে। বছর চারেক খুললেও এত নাম অবশ্য আগে ছিল না, আগের বছর ওর একটা স্টুডেন্ট অল ইন্ডিয়া একটা ডান্স রিয়ালিটি শোতে চ্যাম্পিয়ন হওয়ার পরেই এই বাড়বাড়ন্ত। সেই চ্যাম্পিয়ন ছাত্রীটি তো ইতিমধ্যেই টলিউডে খাতা খুলে ফেলেছে, তার সাথে ভাগ্যের চাকা হু হু করে ছুটতে শুরু করেছে মঞ্জরীরও। কৃষ্ণনগরে স্কুল ফুলেফেঁপে উঠেছে, সম্প্রতি মঞ্জরী কলকাতাতেও একটা সেট আপ চালু করার বন্দোবস্ত শুরু করছে, সপ্তাহে একদিন গিয়ে ক্লাস নিয়ে আসবে।
কিন্তু এক টাকার কয়েনেরও যেমন উলটো পিঠ থাকে, তেমনই এখানে পাল্লা দিয়ে বাড়তে শুরু করেছে দেবব্রতর খিটখিট। অথচ, আজ ভাবলে অবাক হয়ে যায় মঞ্জরী, পাড়ার ফাংশনে ওর নাচ দেখেই কিন্তু দেবব্রতর মুগ্ধতা শুরু হয়েছিল, যেচে এসে আলাপ করেছিল ওর সাথে। প্রথম প্রথম মঞ্জরীর নতুন খোলা নাচের স্কুল নিয়েও দেবব্রতর উৎসাহ ছিল তুঙ্গে, এমনকি অফিসের কলিগদের কাছেও গল্প করত, ওর নাচের ছবি দেখাত, নিজের কানে শুনেছে মঞ্জরী।
কিন্তু বিয়ের পর মঞ্জরী যখন জানিয়েছিল নাচের স্কুলটাকে আর ছোট না রেখে বাড়ি থেকে শিফট করে একদম নেদের পাড়ার মোড়ের শপিং কমপ্লেক্সে বড় করে শুরু করতে চায়, তখন থেকেই শুরু হয় দেবব্রতর আপত্তি। আজও কথাগুলো কানে বাজে মঞ্জরীর, ”বিয়ের পর আর ওসবের কি দরকার মঞ্জু? তুমি নিজের পায়ে দাঁড়াতে চাও তো স্কুল-টুলে পড়াতে পারো, কিংবা টিউশনি। চাকরির পরীক্ষাও দিতে পারো। আমার কোনো আপত্তি নেই। কিন্তু বিয়ের পরেও স্টেজে উঠে নাচা… কি দরকার!”
মঞ্জরী সেদিন অবাক হয়ে গিয়েছিল, ভেবেছিল দু-বছর ধরে কোন মানুষটার সাথে ও প্রেম করল, যে কিনা এটুকু আজ অবধি বুঝতে পারল না যে নাচই ওর প্যাশন, নাচই ওর ধ্যানজ্ঞান, সেটা নিছকই রোজগারের রাস্তা নয়। নাচ ছাড়া কিসেই বা মনপ্রাণ সঁপেছে ও?
তবু কষ্ট হলেও হয়ত মেনে নিত মঞ্জরী, আর পাঁচটা বাঙালি মেয়ের মতোই সংসারটা অনেক বেশি গুরুত্বপূর্ণ ছিল নিজের শখের কাছে। কিন্তু রুখে উঠলেন দেবব্রতর বাবা শক্তিব্রত। শক্তিব্রত শুধুই মঞ্জরীর শ্বশুরমশাই নন, তিনি ছিলেন কৃষ্ণনগরের নামজাদা সরকারি হাই স্কুলের কড়া হেডস্যার। এখন রিটায়ার করেছেন। কাজেই তিনি মঞ্জরীর প্রাক্তন মাস্টারমশাইও বটে।
বিয়ে, বৌভাত, অষ্টমঙ্গলা সব মিটে যাওয়ার পরেও মঞ্জরীর ক্লাস চালু করার কোনো তাগিদ, হেলদোল নেই দেখে শক্তিব্রত জিজ্ঞেস করেছিলেন, ”কি ব্যাপার, মঞ্জরী? নৃত্যমঞ্জরী খুলবি কবে?”
”নৃত্যমঞ্জরী আর খুলব না ভাবছি স্যা — ইয়ে বাবা!” মঞ্জরী মিনমিন করা শুরু করতেই শক্তিব্রত পলকে বুঝে নিয়েছিলেন কারণটা, তারপর সাফ জানিয়েছিলেন, ”দেবু বাগড়া দিচ্ছে তো? আমি জানতাম। ওটাকে তো জন্মে থেকেই চিনি, মুখে খালি বড় বড় কথা, ব্যাটা কাজের বেলায় চিরকালের অর্থোডক্স।” তারপর ভ্রূ কুঁচকে মঞ্জরীর দিকে তাকিয়েছিলেন, ”শোন বাড়ি বসে দিনরাত সিরিয়াল দেখে মোটা হওয়া আর পরের বাড়ি নিয়ে কোঁদলগিরি করা কিন্তু এখানে হবে না। ক-দিন ছুটি কাটাচ্ছিস কাটা, তারপর সোজা গিয়ে স্কুলটা খুলবি।” শক্তিব্রত রাগ রাগ স্বরে বলেছিলেন, ”কেন তোর বাবা যে বলছিলেন তুই নেদের পাড়ায় একটা বড় জায়গা ভাড়া নিবি ভেবেছিস? সেটার কি হল?”
মঞ্জরী কিছু বলার আগেই ওর শাশুড়ি আরেক ধাপ এগিয়ে বক্তব্য রাখতে শুরু করেছিলেন, ”ওমা! ক্লাস ফাইভ থেকে অ্যানুয়াল ফাংশনে গিয়ে তোর নাচ দেখছি। যে বিদ্যেটা আহরণ করেছিস, সেটা অন্যকে শেখাতে না পারলে সেই বিদ্যের মানে কি মঞ্জরী?”
বলাই বাহুল্য, এর পরে দেবব্রতর আপত্তি আর ধোপে টেকেনি। নৃত্যমঞ্জরী আরো বড় মাপে উঠে এসেছে কৃষ্ণনগরের একদম প্রাণকেন্দ্রে।
কিন্তু ইচ্ছার বিরুদ্ধে গিয়ে মঞ্জরীর নাচ, ফাংশান, স্কুল চালিয়ে যাওয়ার রাগটা যে প্রতিনিয়ত দেবব্রত ওর ব্যবহারের প্রতিটা ভাঁজে, উষ্মায় বুঝিয়ে জর্জরিত করে তুলবে, সেটা কি মঞ্জরী ভাবতে পেরেছিল? সম্পর্কের অবনতিতে আরো যেন অনুঘটকের কাজ করলো চাকরি নিয়ে দেবব্রতর চরম ডিসস্যাটিসফ্যাকশন। কৃষ্ণনগর থেকে সল্টলেকে দৈনিক যাতায়াত, তার উপর আইটি সেক্টরের সারাক্ষণের অনিশ্চয়তা যেন কোথায় লুকিয়ে ফেলল পুরনো দেবব্রতকে।
হঠাৎ দেবব্রতর কথায় মঞ্জরীর ঝটকা ভেঙে গেল, ”কি হল, আবার কি ভাবের জগতে চলে গেলে নাকি তুমি?” হিসহিস করে উঠল দেবব্রত, ”এই টাকাটা বাবা আমাকে দিলে …” ব্যর্থতায়, বিষাদে দেবব্রতর গলা কাঁপছে, ”আমি আবার স্টার্ট আপটা শুরু করতে পারতাম!”
মঞ্জরী এবার গলার স্বর শক্ত করে দেবব্রতর দিকে সোজাসুজি তাকাল, ”কিছু মনে কোরো না দেব, তোমার এই বারবার বাবাকে দোষারোপটা কিন্তু অকৃতজ্ঞতা হয়ে যাচ্ছে, না বলে পারছি না আমি। বাবা না হয় লিকুইড মানি দেননি তোমাকে, কিন্তু তোমার নতুন কোম্পানি শুরুর জন্য সল্টলেকে ওই ছোট ফ্ল্যাটটা রেডি করে তো দিয়েছিলেন? মুখে রাগ করলেও দশটা ল্যাপটপও তোতনকে দিয়ে কিনে পাঠিয়েছিলেন। এটা কি কম দেবব্রত? মানুষের উপকারটাকে অ্যাকনলেজ করতে শেখো।”
দেবব্রত এবার চিবিয়ে চিবিয়ে বলল, ”এতে উপকারের কি দেখছ তুমি? কোন বাবা এগুলো করে না? টাকাটা দিলে আমি চাকরিটা ছেড়ে আবার ব্যবসায় মন দিতে পারতাম বরং!”
মঞ্জরী বলতে যাচ্ছিল, ”সবার দ্বারা সব কিছু নয় না দেবব্রত, সেটা মানতে শেখো।” কিন্তু পূর্ব অভিজ্ঞতা থেকে ও বোঝানোর চেষ্টায় দাঁড়ি টানল। কিছু মানুষ আছে যারা শত বোঝানোতেও বোঝে না। দেবব্রতও ইদানীং সেটাই হয়ে যাচ্ছে।
তাছাড়া দেবব্রতর অভিযোগগুলোও অতিরঞ্জিত এবং অনেকটাই মিথ্যে। দেবব্রত তার চাকরিতে খুশি ছিল না, তার ইচ্ছে ছিল নিজের ছোট একটা ওয়েব ডেভেলপমেন্ট কোম্পানি খোলার। শক্তিব্রত মুখে বারণ করেছিলেন, সেটাই ন্যাচারাল। একটা ভালো মাইনের চাকরি ছেড়ে অনিশ্চয়তায় ঝাঁপ দেওয়ার সিদ্ধান্তটা বাবা-মায়ের কাছে প্রথমে গ্রহণযোগ্য না হওয়াই স্বাভাবিক।
কিন্তু পরে যখন দেবব্রত দুম করে আগের চাকরিটা ছেড়ে দিয়ে নিজের কোম্পানি শুরু করল, তখন উপর উপর রাগ করলেও বাবা পাশে তো ছিলেন! সল্টলেকের ফ্ল্যাটটা বাবা বেশ কিছু বছর আগে কিনেছিলেন ভাড়া দিয়ে অবসর জীবনে একটা ফিক্সড আয়ের জন্য, সেই ভাড়াটে বুঝিয়ে সুঝিয়ে উঠিয়ে ফাঁকা ফ্ল্যাটটা দেবব্রতকে ছেড়ে তো দিয়েছিলেন। পাড়ার কম্পিউটারের দোকানের তোতনকে অর্ডার দিয়ে কলকাতা থেকে কম্পিউটার কিনিয়ে সল্টলেকের ফ্ল্যাটে পৌঁছেও দিয়েছিলেন। আর কি করতে পারেন শক্তিব্রত একজন বাবা হিসেবে?
আর তাছাড়া দেবব্রতই বা সেই ব্যবসায় কি সাফল্য দেখাতে পারল যে শক্তিব্রত আরো উৎসাহ দেবেন সন্তানকে? ব্যবসা করার ইচ্ছা থাকলেও তার জন্য যে দূরদর্শিতা, অধ্যবসায় আর ইগোবিহীন ব্যবহার প্রয়োজন, সেই কোনোটাই দেবব্রতর নেই। মঞ্জরীও নিজের আয়ের সিংহভাগই তখন দিয়ে দিত ব্যবসায়। তাতেও কোনো লাভ হয়নি। দেবব্রতর মেজাজের জন্য যে দুটো ইয়ং পরিশ্রমী ছেলেকে নিয়ে স্টার্ট আপটা শুরু হয়েছিল, তারাও একে একে ছেড়ে দিয়ে চলে গেছে, পরপর ভালো কয়েকটা প্রোজেক্ট পাইপলাইনে থাকা সত্বেও দেবব্রতর অতিরিক্ত স্ট্রিনজেন্সির জন্য সেগুলো প্রোপোজাল স্টেটে ভেস্তে গিয়ে দেবব্রতকে সর্বস্বান্ত হতে হয়েছে। লোকসানের পর লোকসানে মুখ থুবড়ে পড়ে অবশেষে সেই কোম্পানি মাস তিনেক আগে তালা চাবি দিয়ে দেবব্রতকে একটা চাকরিতে আবার জয়েন করতে হয়েছে।
মঞ্জরী দেবব্রতর কষ্টটা বোঝে, কিন্তু দেবব্রতরও তো বোঝা উচিত ইচ্ছে থাকলেও সবার দ্বারা সব কিছু হয় না। আর সেইজন্য কাছের মানুষগুলোকে অমূলক দোষারোপ করাটা ঘোরতর অন্যায়।
মঞ্জরী একটা বড় দীর্ঘশ্বাস ফেলে ঘর থেকে বেরোতে যাচ্ছিল, পেছন থেকে দেবব্রত চেঁচিয়ে উঠল, ”আমি অবাক হয়ে যাচ্ছি, আমার এই অবস্থাতেও তুমি বাবাকে সাপোর্ট করছ!”
মঞ্জরী ধরা গলায় দেবব্রতর দিকে তাকাল, ”সাপোর্টের তো কিছু নেই। তোমার স্বপ্নের সময় আমি যেমন পাশে ছিলাম, বাবা-মায়েরও শেষ বয়সের একটা ইচ্ছে সমর্থন করাটা আমার উচিত বলেই মনে হয়। আর তিনি নিজে প্রাইজটা জিতেছেন, সেটা অ্যাভেইল করবেন না প্রাইজমানি তোমায় দেবেন, সেটা তো ওনার ব্যক্তিগত ব্যাপার দেবব্রত!”
দেবব্রত এবার চেয়ার ছেড়ে উঠে দাঁড়িয়ে বলল, ”নিজের ছেলের ব্যবসায় ভরাডুবি হল, আর বুড়ো বয়সে আমি বউকে নিয়ে ড্যাং ড্যাং করে আইফেল টাওয়ারের উপর উঠতে যাচ্ছি, এটা ইচ্ছে? এটা ইচ্ছে নয় মঞ্জু, এটা হল স্বার্থপরতা!”
মঞ্জরী বলল, ”আশ্চর্য! স্বার্থপরতা কি করে বলছ তুমি? সারাটা জীবন তো মানুষটা তোমার জন্য, সংসারের জন্যই ভেবেছেন। এই বয়সে এসে স্ত্রীর একটা ছোট সাধ পূরণ করতে তাঁর ইচ্ছে হতে পারে না? এ কিরকম কথা বলছ তুমি?” তারপর ও নরম গলায় বলল, ”বিয়ের পরের দিনই মা আমাকে বলেছিলেন এই ব্যাপারটা। আমার তো মজাই লেগেছিল।”
মজা মঞ্জরীর কাল রাতেও লেগেছিল যখন শক্তিব্রত সলজ্জ মুখে সিদ্ধান্তের কথাটা ওকে জানিয়েছিলেন।
আসল কথাটা অবশ্য ওর শাশুড়ির মুখে শোনা। একবার নয়, বহুবার।
সত্যি ! কত মানুষের কত শখ থাকে! সেই শখের সাথে জুড়ে থাকে কত পুরনো হলদে চিঠির গন্ধের মতো উষ্ণতা, নস্ট্যালজিয়া।
শক্তিব্রত আর আরতির বিয়ে হয়েছিল বছর চল্লিশ আগে, ফুলশয্যার রাতে রাঙা চেলিতে জড়সড় নতুন বউকে যখন প্রথামত শক্তিব্রত আংটি পরিয়ে দিতে গিয়েছিলেন, মৃদু গলায় আরতি আপত্তি করেছিলেন, রিনরিনে গলায় বলেছিলেন, ”সোনার গয়না আমার ভালো লাগে না। আ-আমার সাজতেই ভালো লাগে না।”
শক্তিব্রত অবাকই হয়েছিলেন বটে, তবু কিছুক্ষণ আমতা আমতা করে জিজ্ঞেস করেছিলেন, ”যাহ, তাহলে নতুন বউকে যে কিছু দিতে হয়, কি দেবো?”
আরতি কপালভরা চন্দন নিয়ে কিছুক্ষণ ইতস্তত করেছিলেন, তারপর কাজল পরা চোখে তাকিয়েছিলেন শক্তিব্রতর দিকে, ”আমাকে আইফেল টাওয়ারে নিয়ে যাবেন একবার? দাদা বলেছিল নিয়ে যাবে, কিন্তু আর আসেনি।”
শক্তিব্রত থমকে গিয়ে তাকিয়েছিলেন নতুন বউয়ের দিকে।
বিয়ের সম্বন্ধের সময়েই শক্তিব্রত জেনেছিলেন আরতির দাদা খুব মেধাবী ছাত্র ছিলেন, স্কলারশিপ পেয়ে সেইসময় পড়তে গিয়েছিলেন প্যারিসে। তখনকার দিনের মধ্যবিত্ত বাড়িতে ছেলেমেয়ে বিদেশে পড়তে গেলে যা হয়, চিঠিচাপাটিতেই চলত যোগাযোগ। দাদা ছবি পাঠাত, আর বোন কলকাতার গলির বাড়িতে বসে সেই ছবি দেখে যেন সত্যিই চলে যেত সেখানে, কিশোরী মনে কল্পনা করত সে যেন নোতরদাম গির্জায় ঢং ঢং করে ঘণ্টা বাজাচ্ছে, ওই হেঁটে বেড়াচ্ছে সেইন নদীর পাশ দিয়ে, আইফেল টাওয়ারের উপর থেকে পুরো প্যারিস শহরটাকে দেখে যেন মনে মনে পাখির মতো উড়ে বেড়াচ্ছে চারদিক।
কিন্তু আরতি যখন কলেজে ভর্তি হবেন সেই সময়েই খবর আসে, অতিরিক্ত ঠান্ডায় অনেকদিন ধরেই ভেঙে পড়ছিল ওর দাদার শরীর, অবশেষে সেসব ধরাছোঁয়ার বাইরে চলে গেছে। এমন নিদারুণ দুসংবাদে আরতির বাবা-মা পুত্রহারা হয়ে শোকে পাথর হয়ে যান, তারপর সময়ের সাথে সাথে তাঁরা আঁকড়ে ধরেন একমাত্র কন্যা আরতিকে।
ফুলশয্যার রাতের বাকিটুকু খুঁচিয়ে খুঁচিয়ে শক্তিব্রত জেনেছিলেন, আরতির একটাই ইচ্ছে, দাদার মতো প্যারিসের আইফেল টাওয়ারে উঠে পুরো শহর দেখা। দাদা প্রচুর ছবি পাঠাত, আরতির স্থির বিশ্বাস, ওখানে গেলেই চিরকালের জন্য হারিয়ে যাওয়া ওর দাদাকে ও আবার যেন অনুভব করতে পারবে।
আরতি আরো জানিয়েছিলেন, কলেজে উঠে ইংরেজি নভেল পড়তে পড়তে অষ্টাদশী তরুণীর স্বপ্নরাজ্যে ধীরে ধীরে আরো দৃঢ় জায়গা দখল করেছিল প্যারিস শহর, দাদার প্রতি শোকে বহুগুণ হয়েছিল সেই আকাঙ্ক্ষা। কিন্তু তখনকার দিনের একলা মেয়ে, কার সাথেই বা যাবেন? তাই জীবনসঙ্গীর সাথেই সেই স্বপ্ন বাস্তবে নামিয়ে আনার বীজ বুনেছিলেন আরতি মনের অন্দরে।
যদিও পুরো ঘটনাটাই আরতির মুখে শোনা, তবু কাল রাতে শক্তিব্রতর মুখ থেকে আড়ষ্ট গলায় মঞ্জরীর শুনতে বেশ লাগছিল, ”জানিস মঞ্জরী, অত বছর আগের সেই বিয়ের রাতে আরতির মুখে ওর ইচ্ছের কথা শুনে আমি থ হয়ে গিয়েছিলাম। ইংল্যান্ড ফ্রান্স তো দূর, তখন কাশ্মীর যাওয়ার পয়সা কোথায়? মাস্টারদের মাইনেই বা কি তখন? বড়জোর বছরে একবার পুরী, একবার দার্জিলিং!” শক্তিব্রত অসহায় চোখে বলছিলেন, ”আরতি অবশ্য ওই একবারই বলেছিল, তারপর থেকে কথাটা আর তোলেনি। কিন্তু আমি যেন সেটা মাথা থেকে তাড়াতেই পারিনি রে। দিন কেটেছে, দেবু হয়েছে, আমরা বুড়ো হয়েছি, তুই এলি। তবু মাঝেমাঝেই আমার মনে হত আহা যে মানুষটা আমার সংসারটাকে আগলে রেখেছে, কখনো মুখ ফুটে কিচ্ছু চায়নি, তাঁর একটা ইচ্ছে আমি রাখতে পারলুম না? তাই ফোনটা পেয়ে আর দ্বিমত করিনি রে! জানি ওরা সব দিলেও নিজের পকেট থেকেও কেনাকাটা, টুকিটাকিতে হাজার পঞ্চাশেক তো যাবেই, অত বড়লোকদের দেশ। তা যাক! শখ মেটানোর এমন সুযোগ তো আর আসবে না, তাই না বল?”
মঞ্জরী হেসে বলেছিল, ”একদমই তাই বাবা। সারাজীবন তো তোমরা আমাদের জন্যই ভাবলে, একবার নিজেদের ইচ্ছেটাও ভাব।”
শক্তিব্রত মঞ্জরীর প্রশ্রয়ে বাচ্চা ছেলের মতো উজ্জ্বল হয়ে উঠেছিলেন, ”আর কি অদ্ভুত দ্যাখ, লাকি কনটেস্টে তো আমার নামটাই উঠল। এ ঈশ্বরের ইচ্ছা ছাড়া আর কি?”
”সে তো ঠিকই।” মঞ্জরী সায় দিয়েছিল।
ব্যাপারটা অভাবনীয়ই বটে। আগের সপ্তাহে শক্তিব্রত আরতির রান্নার সুবিধার জন্য একটা মাইক্রোওভেন কিনে এনেছিলেন, সেই কোম্পানি থেকেই ফোন করে জানিয়েছে, ওদের ওই এক সপ্তাহের ক্রেতাদের মধ্যে নাকি লাকি কন্টেস্ট চলছিল, শক্তিব্রত তাতে সিলেক্টেড হয়ে পেয়েছেন অদ্ভুত এক প্রাইজ। মাইক্রোওভেন কোম্পানির তরফে দেশের একটা প্রথম সারির ট্রাভেল এজেন্সির সাথে দুজন প্রাপ্তবয়স্ক মানুষের সাতদিন ফ্রান্স ভ্রমণের সুযোগ। থাকা-খাওয়া- ঘোরাসমেত। অর্থাৎ যে প্যাকেজের মোট খরচ দুজনের প্রায় তিন লাখ টাকা, সেটা শক্তিব্রত পাবেন বিনামূল্যে।
প্রথমে আমল না দিলেও ট্রাভেল এজেন্সি থেকে যখন পুরো ট্রিপের খুঁটিনাটি এসে পৌঁছল, তখন শক্তিব্রত আর আরতি অবাক হয়ে গেলেন। এ যে অকল্পনীয় ব্যাপার।
কিন্তু তারপর থেকেই দেবব্রতর উষ্মা শুরু হয়েছে। ওর বদ্ধমূল ধারণা বাবা চাইলে ঘোরার অফারটা না নিয়ে সমমূল্যের টাকাও নিতে পারেন যেটা দিয়ে ও আবার সলিলসমাধি হয়ে যাওয়া ব্যবসাটা দাঁড় করাবে।
এ কি আত্মকেন্দ্রিকতা! মঞ্জরী মনে মনে ভাবল, দেবব্রত ক্রোধে অন্ধ হয়ে ভাবতেও পারছে না প্রতিনিয়ত কতটা ছোট করে ফেলছে নিজেকে মঞ্জরীর চোখে!
কথায় কথা বাড়ে। দেবব্রত এমনিতেই তেতে আছে, মঞ্জরী আর কথা না বাড়িয়ে নীচে চলে এল। ওর হঠাৎ মনে হল, ওর নাচে এত সাফল্য, বাবার এই প্রাইজ পাওয়া, কোনো কিছুকেই দেবব্রত সহজভাবে আর নিতে পারছে না। কাছের মানুষগুলোর অ্যাচিভমেন্টে আনন্দের থেকেও ওর কাছে বড় হয়ে উঠছে পরশ্রীকাতরতা, অসূয়ায় ভরে উঠছে মন। কিন্তু স্ত্রী হিসেবে, সহধর্মিণী হিসেবে মঞ্জরী অনেক বুঝিয়েছে, ব্যবসার ভূত মাথা থেকে নামিয়ে চাকরিতে মন বসানোর জন্য কনভিন্স করার চেষ্টা করেছে, জীবনের ছোট ছোট আনন্দগুলোকে একসাথে সেলিব্রেট করতে চেয়েছে। কিন্তু নির্মম উপেক্ষায় দেবব্রত সেগুলোকে দূরে ঠেলে সরিয়ে দিয়েছে, উল্টে স্ত্রীর ক্রমাগত উন্নতির পথে মানসিক নির্যাতন করে তাকে ডিমোটিভেট করাটাই যেন ওর একমাত্র লক্ষ্য হয়ে দাঁড়িয়েছে।
আরতি চেয়ারে বসে হলদে হয়ে যাওয়া পুরনো অ্যালবাম ঘাঁটছিলেন, মঞ্জরীকে দেখে উচ্ছল হয়ে উঠলেন, ”তোর জন্যই বসেছিলাম। এদিকে আয়, দেখে যা।”
মঞ্জরী কাছে গিয়ে দেখল বিবর্ণ হয়ে যাওয়া একটা সাদাকালো ফোটো, তাতে অবশ্য আইফেল টাওয়ারটা বোঝা যাচ্ছে ঠিক, পাশের চোখ জুড়নো নদীটা দিয়ে চলেছে পুরনো দিনের একটা ছোট নৌকো। ছবিটা সম্ভবত তোলা হয়েছে কোনো উঁচু জায়গা থেকে, একদম সামনেই একজন ভারতীয় যুবক দাঁড়িয়ে, পরনে কোট প্যান্ট। তার মুখের আদলে আরতির সাথে প্রচুর মিল।
আরতি জ্বলজ্বলে চোখে বললেন, ”এই নদীটার নাম সেইন। দাদামণি এই নদীটার পাড়ে গিয়ে জানিস মঞ্জরী, চুপ করে বসে থাকত। এখানকার মতো তো ভিড় নেই ওখানে, ওপাড়ের গির্জায় ঘণ্টা বাজতো ঢং ঢং, দাদামণি ওখানে বসেই আমাকে চিঠি লিখত।” আরতি ছলছলে চোখে মঞ্জরীর দিকে তাকালেন, ”এতদিন বাদে এই সুযোগটা এল, তাও আবার অন্য কোনো দেশ নয়, ফ্রান্স। দাদামণিই নিশ্চয়ই আকাশ থেকে এটা চেয়েছে বল?”
মঞ্জরী আর কিছু বলতে পারল না, এই প্রৌঢ় বয়সেও আরতি যেন সেই কিশোরী অভিমানী বোনটা হয়ে গেছেন, যে আকুল হয়ে অপেক্ষা করত তার দাদামণির জন্য।
ও নিশ্চুপ চোখে আরতির হাতে হাত রাখল।
সব কথার উত্তর কথায় দেওয়া যায় না।
**********
পনেরো দিন পরে যেদিন শক্তিব্রত আর আরতি দমদম থেকে প্লেনে উঠলেন, সেদিন রবিবার হলেও সামান্য কাজের অজুহাতে দেবব্রত গেল না।
মঞ্জরী সব লাগেজ যত্ন করে ট্যুর ম্যানেজারকে বুঝিয়ে দিলো, ওষুধ কখন কি খেতে হবে, পাসপোর্ট, ভিসা, ইউরো কিভাবে সারাক্ষণ ক্যারি করতে হবে, সেগুলোও মনে করিয়ে দিল।
নিজের স্মার্টফোনটা মঞ্জরী গত কয়েকদিন ধরে শিখিয়েছে শক্তিব্রতকে, সেটা শক্তিব্রতর হাতে গুঁজে দিয়ে বলল, ”দেবব্রতর ফোনে হোয়াটসঅ্যাপে ছবি পাঠাবে বাবা, কি করে পাঠাবে মনে আছে তো?”
শক্তিব্রত শিশুর মতো হেসে মাথা নাড়লেন, ”তুই সাহস দিলি বলেই যেতে পারছি মঞ্জরী! কখনো তো এতদূরে যাইনি।”
আরতি মঞ্জরীকে জড়িয়ে ধরলেন, ”সাবধানে থাকিস তোরা।”
মঞ্জরী ফিসফিস করে বলল, ”আইফেল টাওয়ারের উপর উঠে মামাকে বোলো মা, তুই তো নিয়ে এলি না, দ্যাখ দাদা আমি এসেছি!”
আরতির চোখদুটো জলে ভরে এল, শক্ত আলিঙ্গনে মঞ্জরীকে জড়িয়ে রাখলেন তিনি।
ওঁরা এয়ারপোর্টের অলিন্দে ধীরে ধীরে অদৃশ্য হয়ে গেলে মঞ্জরী নীরবে বাঁ হাতের চেটো দিয়ে চোখের জলটা মুছল, তারপর পকেট থেকে পুরনো ঢাউস ফোনটা বের করে ডায়াল করল ট্রাভেল এজেন্সির অফিসে, ”আপনাদের এই ট্যুর ম্যানেজারকে সব ঠিক করে বলে দিয়েছেন তো? আমার শ্বশুর-শাশুড়ি এই চলে গেলেন ওর সাথে। দেখবেন ওঁদের যেন খেয়াল রাখে, আর মাইক্রোওভেন কোম্পানিটার নাম যেন না ভোলে! আর আপনি নিজে ফোন না করলেই ভালো, প্রাইজের খবরটা আপনিই দিয়েছিলেন কিনা, চিনে ফেলতে পারে কণ্ঠস্বর।”
ফোনটা রেখে মঞ্জরীর হঠাৎ নিজেকে তুলোর মতো হালকা মনে হল। ওর মন বলছে, দেবব্রতর ক্রমাগত বেড়ে চলা বিরক্তিতে হয়তো সংসারটা বেশিদিন টিকবে না আর ওদের, হয়ত মঞ্জরীকে সব ছেড়ে চলে যেতে হবে, তবু এই আনন্দের রেশটুকু, আরতির মুখের ওই হাসিটুকু অমলিন হয়ে থেকে যাবে ওর মনে, আজীবন !
ও অনুভব করল, নিজের এতদিনের কঠোর পরিশ্রমের আয় দেবব্রতকে দিয়ে যত না সার্থক হয়েছিল, তার চেয়ে অনেক বেশি তৃপ্তির যেন আরতির এই স্বপ্নটা পূরণ করতে পারাটা!
কখনো কখনো মিথ্যাও কত সুখ বয়ে আনে!
মঞ্জরী ওর স্কুটিটা কোনোমতে সিঁড়ির তলায় ঢোকাল, একতলায় এদিক-ওদিক একবারও না তাকিয়ে দুমদাম করে সিঁড়ি লাফিয়ে ঘরে এসে ঢুকল।
খাটের উপর ওর ব্যাগটা ছুড়ে ফেলে দিয়ে জানলার পাশের ইজিচেয়ারে হেলান দিয়ে বসে নরম রোদে খবরের কাগজ পড়া দেবব্রতর উদ্দেশ্যে বলল, ”আমি জানতাম! আমি জানতাম তুমি ঠিক এইরকম নির্লিপ্তভাবেই বসে থাকবে। এই আমার ভাগ্য, চিরটা কাল তুমি এই নির্বিকার হয়ে কাটিয়ে দেবে, ভালো খবরেও কোনো উচ্ছ্বাস নেই, খারাপ খবরেও কোনো হা-হুতাশ নেই!” দেবব্রতকে ফ্যালফ্যাল করে তাকিয়ে থাকতে দেখে ও স্বামীর মুখের সামনে এসে চোখ বড় বড় করে আবদারের সুরে বলে উঠল, ”আচ্ছা আমি কি একটা জড়পদার্থকে বিয়ে বিয়ে করেছি?”
দেবব্রত খবরের কাগজটা নামাল, নামিয়ে শান্ত স্বরে বলল, ”কি ব্যাপারে তুমি আমার রিয়্যাকশন চাইছ?”
মঞ্জরীর চোখে প্রচ্ছন্ন কৌতুক থাকলেও মুখে ধমকে উঠল, ”সারা বাড়ি সকাল থেকে তোলপাড় হচ্ছে, আর তুমি … ! এই বার যদি আমি তোমার এই কথাটাকে ন্যাকামি বলি তখন আমার হয়ে যাবে মুখ খারাপ, তাই তো!”
দেবব্রত এবার একপেশে হাসল, ”না তোমার এত সুন্দর মুখ কখনো খারাপ হতে পারে? তবে বিয়ের আড়াই বছরের মধ্যেই যেরকম লাথিঝাঁটা জুটতে শুরু করেছে আমার কপালে, তাতে করে আমার মুখ কতদিন ঠিক থাকবে জানি না। অবশ্য লাথিঝাঁটা জোটাটাই স্বাভাবিক। সেলিব্রিটি বউ বলে কথা!”
মঞ্জরীর মুখের ঝিলিকটা মুহূর্তে উধাও হয়ে গেল, এবার ও ক্লান্তস্বরে বলল, ”ইয়ার্কি মারছ কেন? সবসময় ভালো লাগে না ইয়ার্কি।”
মুহূর্তে দেবব্রতর মুখ থেকে হাসি মুছে গিয়ে শক্ত হয়ে উঠল চোয়াল, ”সেটাই তো আমিও বলছি মঞ্জরী! বাড়িতে এটা কি ধরণের সেলফিসনেস চলছে? বাবার কি ভীমরতি ধরল?” নিষ্ফল আক্রোশে এবার ও ফেটে পড়ল, ”আমি যখন বললাম একটা স্টার্ট আপ খুলব, তখন বাবা কি বলেছিলেন মনে আছে তোমার? বাঙালির ছেলে আবার ব্যবসা করতে পারবে নাকি? আমার হাজার অনুরোধেও একটা পয়সাও বাবা ঠেকাননি! আর এখন?” মুখ দিয়ে রাগের শব্দ করল দেবব্রত, ”শালা আমার কপালটা শুধু ভাবি। বউ ধিঙ্গির মতো নেচে নেচে বেড়াচ্ছে, বাবা তাতে সাধ দিচ্ছে, আর নিজেও পাগলামি করে বেড়াচ্ছে।”
মঞ্জরী এবার বুঝল, ও নিজে ঠাট্টার ছলে এতক্ষণ কথা বললেও দেবব্রত তা করেনি মোটেই। শ্লেষ, খোঁচা, বিদ্রূপের তেতো সুর ঝরে পড়ছে ওর বলা প্রতিটা শব্দ থেকে।
ও একটা দীর্ঘশ্বাস ফেলে বাবু হয়ে খাটের ওপর বসল। ঘামে কপালের উপরের কুচো চুলগুলো ভিজে গিয়ে লেপ্টে লেগে রয়েছে গালের দু-পাশে, চোখের কাজল ধেবড়ে গলে এসেছে নীচের দিকে। স্বাভাবিক। আজ রবিবার, সকাল থেকে টানা পাঁচখানা নাচের সেশন। সব মিলিয়ে শুধু লোয়ার সেকশনেই ওর দুশোর ওপর স্টুডেন্ট। আপারে আরো শ-খানেক। কৃষ্ণনগর টাউনে তো বটেই, গোটা নদীয়াতেই মঞ্জরীর নাচের অ্যাকাডেমি এখন খুব নামডাক। ভর্তির সময় তো এখন অ্যাডমিশন টেস্ট চালু করতে হয়েছে, রাখতে হয়েছে অফিসের হিসেব, তদারকির জন্য একজন স্টাফ।
রানাঘাট, চাকদা, কাঁচড়াপাড়া, নৈহাটি, এমনকি ব্যারাকপুরের দিক থেকেও ওর অ্যাকাডেমিতে নাচ শিখতে আসে। বছর চারেক খুললেও এত নাম অবশ্য আগে ছিল না, আগের বছর ওর একটা স্টুডেন্ট অল ইন্ডিয়া একটা ডান্স রিয়ালিটি শোতে চ্যাম্পিয়ন হওয়ার পরেই এই বাড়বাড়ন্ত। সেই চ্যাম্পিয়ন ছাত্রীটি তো ইতিমধ্যেই টলিউডে খাতা খুলে ফেলেছে, তার সাথে ভাগ্যের চাকা হু হু করে ছুটতে শুরু করেছে মঞ্জরীরও। কৃষ্ণনগরে স্কুল ফুলেফেঁপে উঠেছে, সম্প্রতি মঞ্জরী কলকাতাতেও একটা সেট আপ চালু করার বন্দোবস্ত শুরু করছে, সপ্তাহে একদিন গিয়ে ক্লাস নিয়ে আসবে।
কিন্তু এক টাকার কয়েনেরও যেমন উলটো পিঠ থাকে, তেমনই এখানে পাল্লা দিয়ে বাড়তে শুরু করেছে দেবব্রতর খিটখিট। অথচ, আজ ভাবলে অবাক হয়ে যায় মঞ্জরী, পাড়ার ফাংশনে ওর নাচ দেখেই কিন্তু দেবব্রতর মুগ্ধতা শুরু হয়েছিল, যেচে এসে আলাপ করেছিল ওর সাথে। প্রথম প্রথম মঞ্জরীর নতুন খোলা নাচের স্কুল নিয়েও দেবব্রতর উৎসাহ ছিল তুঙ্গে, এমনকি অফিসের কলিগদের কাছেও গল্প করত, ওর নাচের ছবি দেখাত, নিজের কানে শুনেছে মঞ্জরী।
কিন্তু বিয়ের পর মঞ্জরী যখন জানিয়েছিল নাচের স্কুলটাকে আর ছোট না রেখে বাড়ি থেকে শিফট করে একদম নেদের পাড়ার মোড়ের শপিং কমপ্লেক্সে বড় করে শুরু করতে চায়, তখন থেকেই শুরু হয় দেবব্রতর আপত্তি। আজও কথাগুলো কানে বাজে মঞ্জরীর, ”বিয়ের পর আর ওসবের কি দরকার মঞ্জু? তুমি নিজের পায়ে দাঁড়াতে চাও তো স্কুল-টুলে পড়াতে পারো, কিংবা টিউশনি। চাকরির পরীক্ষাও দিতে পারো। আমার কোনো আপত্তি নেই। কিন্তু বিয়ের পরেও স্টেজে উঠে নাচা… কি দরকার!”
মঞ্জরী সেদিন অবাক হয়ে গিয়েছিল, ভেবেছিল দু-বছর ধরে কোন মানুষটার সাথে ও প্রেম করল, যে কিনা এটুকু আজ অবধি বুঝতে পারল না যে নাচই ওর প্যাশন, নাচই ওর ধ্যানজ্ঞান, সেটা নিছকই রোজগারের রাস্তা নয়। নাচ ছাড়া কিসেই বা মনপ্রাণ সঁপেছে ও?
তবু কষ্ট হলেও হয়ত মেনে নিত মঞ্জরী, আর পাঁচটা বাঙালি মেয়ের মতোই সংসারটা অনেক বেশি গুরুত্বপূর্ণ ছিল নিজের শখের কাছে। কিন্তু রুখে উঠলেন দেবব্রতর বাবা শক্তিব্রত। শক্তিব্রত শুধুই মঞ্জরীর শ্বশুরমশাই নন, তিনি ছিলেন কৃষ্ণনগরের নামজাদা সরকারি হাই স্কুলের কড়া হেডস্যার। এখন রিটায়ার করেছেন। কাজেই তিনি মঞ্জরীর প্রাক্তন মাস্টারমশাইও বটে।
বিয়ে, বৌভাত, অষ্টমঙ্গলা সব মিটে যাওয়ার পরেও মঞ্জরীর ক্লাস চালু করার কোনো তাগিদ, হেলদোল নেই দেখে শক্তিব্রত জিজ্ঞেস করেছিলেন, ”কি ব্যাপার, মঞ্জরী? নৃত্যমঞ্জরী খুলবি কবে?”
”নৃত্যমঞ্জরী আর খুলব না ভাবছি স্যা — ইয়ে বাবা!” মঞ্জরী মিনমিন করা শুরু করতেই শক্তিব্রত পলকে বুঝে নিয়েছিলেন কারণটা, তারপর সাফ জানিয়েছিলেন, ”দেবু বাগড়া দিচ্ছে তো? আমি জানতাম। ওটাকে তো জন্মে থেকেই চিনি, মুখে খালি বড় বড় কথা, ব্যাটা কাজের বেলায় চিরকালের অর্থোডক্স।” তারপর ভ্রূ কুঁচকে মঞ্জরীর দিকে তাকিয়েছিলেন, ”শোন বাড়ি বসে দিনরাত সিরিয়াল দেখে মোটা হওয়া আর পরের বাড়ি নিয়ে কোঁদলগিরি করা কিন্তু এখানে হবে না। ক-দিন ছুটি কাটাচ্ছিস কাটা, তারপর সোজা গিয়ে স্কুলটা খুলবি।” শক্তিব্রত রাগ রাগ স্বরে বলেছিলেন, ”কেন তোর বাবা যে বলছিলেন তুই নেদের পাড়ায় একটা বড় জায়গা ভাড়া নিবি ভেবেছিস? সেটার কি হল?”
মঞ্জরী কিছু বলার আগেই ওর শাশুড়ি আরেক ধাপ এগিয়ে বক্তব্য রাখতে শুরু করেছিলেন, ”ওমা! ক্লাস ফাইভ থেকে অ্যানুয়াল ফাংশনে গিয়ে তোর নাচ দেখছি। যে বিদ্যেটা আহরণ করেছিস, সেটা অন্যকে শেখাতে না পারলে সেই বিদ্যের মানে কি মঞ্জরী?”
বলাই বাহুল্য, এর পরে দেবব্রতর আপত্তি আর ধোপে টেকেনি। নৃত্যমঞ্জরী আরো বড় মাপে উঠে এসেছে কৃষ্ণনগরের একদম প্রাণকেন্দ্রে।
কিন্তু ইচ্ছার বিরুদ্ধে গিয়ে মঞ্জরীর নাচ, ফাংশান, স্কুল চালিয়ে যাওয়ার রাগটা যে প্রতিনিয়ত দেবব্রত ওর ব্যবহারের প্রতিটা ভাঁজে, উষ্মায় বুঝিয়ে জর্জরিত করে তুলবে, সেটা কি মঞ্জরী ভাবতে পেরেছিল? সম্পর্কের অবনতিতে আরো যেন অনুঘটকের কাজ করলো চাকরি নিয়ে দেবব্রতর চরম ডিসস্যাটিসফ্যাকশন। কৃষ্ণনগর থেকে সল্টলেকে দৈনিক যাতায়াত, তার উপর আইটি সেক্টরের সারাক্ষণের অনিশ্চয়তা যেন কোথায় লুকিয়ে ফেলল পুরনো দেবব্রতকে।
হঠাৎ দেবব্রতর কথায় মঞ্জরীর ঝটকা ভেঙে গেল, ”কি হল, আবার কি ভাবের জগতে চলে গেলে নাকি তুমি?” হিসহিস করে উঠল দেবব্রত, ”এই টাকাটা বাবা আমাকে দিলে …” ব্যর্থতায়, বিষাদে দেবব্রতর গলা কাঁপছে, ”আমি আবার স্টার্ট আপটা শুরু করতে পারতাম!”
মঞ্জরী এবার গলার স্বর শক্ত করে দেবব্রতর দিকে সোজাসুজি তাকাল, ”কিছু মনে কোরো না দেব, তোমার এই বারবার বাবাকে দোষারোপটা কিন্তু অকৃতজ্ঞতা হয়ে যাচ্ছে, না বলে পারছি না আমি। বাবা না হয় লিকুইড মানি দেননি তোমাকে, কিন্তু তোমার নতুন কোম্পানি শুরুর জন্য সল্টলেকে ওই ছোট ফ্ল্যাটটা রেডি করে তো দিয়েছিলেন? মুখে রাগ করলেও দশটা ল্যাপটপও তোতনকে দিয়ে কিনে পাঠিয়েছিলেন। এটা কি কম দেবব্রত? মানুষের উপকারটাকে অ্যাকনলেজ করতে শেখো।”
দেবব্রত এবার চিবিয়ে চিবিয়ে বলল, ”এতে উপকারের কি দেখছ তুমি? কোন বাবা এগুলো করে না? টাকাটা দিলে আমি চাকরিটা ছেড়ে আবার ব্যবসায় মন দিতে পারতাম বরং!”
মঞ্জরী বলতে যাচ্ছিল, ”সবার দ্বারা সব কিছু নয় না দেবব্রত, সেটা মানতে শেখো।” কিন্তু পূর্ব অভিজ্ঞতা থেকে ও বোঝানোর চেষ্টায় দাঁড়ি টানল। কিছু মানুষ আছে যারা শত বোঝানোতেও বোঝে না। দেবব্রতও ইদানীং সেটাই হয়ে যাচ্ছে।
তাছাড়া দেবব্রতর অভিযোগগুলোও অতিরঞ্জিত এবং অনেকটাই মিথ্যে। দেবব্রত তার চাকরিতে খুশি ছিল না, তার ইচ্ছে ছিল নিজের ছোট একটা ওয়েব ডেভেলপমেন্ট কোম্পানি খোলার। শক্তিব্রত মুখে বারণ করেছিলেন, সেটাই ন্যাচারাল। একটা ভালো মাইনের চাকরি ছেড়ে অনিশ্চয়তায় ঝাঁপ দেওয়ার সিদ্ধান্তটা বাবা-মায়ের কাছে প্রথমে গ্রহণযোগ্য না হওয়াই স্বাভাবিক।
কিন্তু পরে যখন দেবব্রত দুম করে আগের চাকরিটা ছেড়ে দিয়ে নিজের কোম্পানি শুরু করল, তখন উপর উপর রাগ করলেও বাবা পাশে তো ছিলেন! সল্টলেকের ফ্ল্যাটটা বাবা বেশ কিছু বছর আগে কিনেছিলেন ভাড়া দিয়ে অবসর জীবনে একটা ফিক্সড আয়ের জন্য, সেই ভাড়াটে বুঝিয়ে সুঝিয়ে উঠিয়ে ফাঁকা ফ্ল্যাটটা দেবব্রতকে ছেড়ে তো দিয়েছিলেন। পাড়ার কম্পিউটারের দোকানের তোতনকে অর্ডার দিয়ে কলকাতা থেকে কম্পিউটার কিনিয়ে সল্টলেকের ফ্ল্যাটে পৌঁছেও দিয়েছিলেন। আর কি করতে পারেন শক্তিব্রত একজন বাবা হিসেবে?
আর তাছাড়া দেবব্রতই বা সেই ব্যবসায় কি সাফল্য দেখাতে পারল যে শক্তিব্রত আরো উৎসাহ দেবেন সন্তানকে? ব্যবসা করার ইচ্ছা থাকলেও তার জন্য যে দূরদর্শিতা, অধ্যবসায় আর ইগোবিহীন ব্যবহার প্রয়োজন, সেই কোনোটাই দেবব্রতর নেই। মঞ্জরীও নিজের আয়ের সিংহভাগই তখন দিয়ে দিত ব্যবসায়। তাতেও কোনো লাভ হয়নি। দেবব্রতর মেজাজের জন্য যে দুটো ইয়ং পরিশ্রমী ছেলেকে নিয়ে স্টার্ট আপটা শুরু হয়েছিল, তারাও একে একে ছেড়ে দিয়ে চলে গেছে, পরপর ভালো কয়েকটা প্রোজেক্ট পাইপলাইনে থাকা সত্বেও দেবব্রতর অতিরিক্ত স্ট্রিনজেন্সির জন্য সেগুলো প্রোপোজাল স্টেটে ভেস্তে গিয়ে দেবব্রতকে সর্বস্বান্ত হতে হয়েছে। লোকসানের পর লোকসানে মুখ থুবড়ে পড়ে অবশেষে সেই কোম্পানি মাস তিনেক আগে তালা চাবি দিয়ে দেবব্রতকে একটা চাকরিতে আবার জয়েন করতে হয়েছে।
মঞ্জরী দেবব্রতর কষ্টটা বোঝে, কিন্তু দেবব্রতরও তো বোঝা উচিত ইচ্ছে থাকলেও সবার দ্বারা সব কিছু হয় না। আর সেইজন্য কাছের মানুষগুলোকে অমূলক দোষারোপ করাটা ঘোরতর অন্যায়।
মঞ্জরী একটা বড় দীর্ঘশ্বাস ফেলে ঘর থেকে বেরোতে যাচ্ছিল, পেছন থেকে দেবব্রত চেঁচিয়ে উঠল, ”আমি অবাক হয়ে যাচ্ছি, আমার এই অবস্থাতেও তুমি বাবাকে সাপোর্ট করছ!”
মঞ্জরী ধরা গলায় দেবব্রতর দিকে তাকাল, ”সাপোর্টের তো কিছু নেই। তোমার স্বপ্নের সময় আমি যেমন পাশে ছিলাম, বাবা-মায়েরও শেষ বয়সের একটা ইচ্ছে সমর্থন করাটা আমার উচিত বলেই মনে হয়। আর তিনি নিজে প্রাইজটা জিতেছেন, সেটা অ্যাভেইল করবেন না প্রাইজমানি তোমায় দেবেন, সেটা তো ওনার ব্যক্তিগত ব্যাপার দেবব্রত!”
দেবব্রত এবার চেয়ার ছেড়ে উঠে দাঁড়িয়ে বলল, ”নিজের ছেলের ব্যবসায় ভরাডুবি হল, আর বুড়ো বয়সে আমি বউকে নিয়ে ড্যাং ড্যাং করে আইফেল টাওয়ারের উপর উঠতে যাচ্ছি, এটা ইচ্ছে? এটা ইচ্ছে নয় মঞ্জু, এটা হল স্বার্থপরতা!”
মঞ্জরী বলল, ”আশ্চর্য! স্বার্থপরতা কি করে বলছ তুমি? সারাটা জীবন তো মানুষটা তোমার জন্য, সংসারের জন্যই ভেবেছেন। এই বয়সে এসে স্ত্রীর একটা ছোট সাধ পূরণ করতে তাঁর ইচ্ছে হতে পারে না? এ কিরকম কথা বলছ তুমি?” তারপর ও নরম গলায় বলল, ”বিয়ের পরের দিনই মা আমাকে বলেছিলেন এই ব্যাপারটা। আমার তো মজাই লেগেছিল।”
মজা মঞ্জরীর কাল রাতেও লেগেছিল যখন শক্তিব্রত সলজ্জ মুখে সিদ্ধান্তের কথাটা ওকে জানিয়েছিলেন।
আসল কথাটা অবশ্য ওর শাশুড়ির মুখে শোনা। একবার নয়, বহুবার।
সত্যি ! কত মানুষের কত শখ থাকে! সেই শখের সাথে জুড়ে থাকে কত পুরনো হলদে চিঠির গন্ধের মতো উষ্ণতা, নস্ট্যালজিয়া।
শক্তিব্রত আর আরতির বিয়ে হয়েছিল বছর চল্লিশ আগে, ফুলশয্যার রাতে রাঙা চেলিতে জড়সড় নতুন বউকে যখন প্রথামত শক্তিব্রত আংটি পরিয়ে দিতে গিয়েছিলেন, মৃদু গলায় আরতি আপত্তি করেছিলেন, রিনরিনে গলায় বলেছিলেন, ”সোনার গয়না আমার ভালো লাগে না। আ-আমার সাজতেই ভালো লাগে না।”
শক্তিব্রত অবাকই হয়েছিলেন বটে, তবু কিছুক্ষণ আমতা আমতা করে জিজ্ঞেস করেছিলেন, ”যাহ, তাহলে নতুন বউকে যে কিছু দিতে হয়, কি দেবো?”
আরতি কপালভরা চন্দন নিয়ে কিছুক্ষণ ইতস্তত করেছিলেন, তারপর কাজল পরা চোখে তাকিয়েছিলেন শক্তিব্রতর দিকে, ”আমাকে আইফেল টাওয়ারে নিয়ে যাবেন একবার? দাদা বলেছিল নিয়ে যাবে, কিন্তু আর আসেনি।”
শক্তিব্রত থমকে গিয়ে তাকিয়েছিলেন নতুন বউয়ের দিকে।
বিয়ের সম্বন্ধের সময়েই শক্তিব্রত জেনেছিলেন আরতির দাদা খুব মেধাবী ছাত্র ছিলেন, স্কলারশিপ পেয়ে সেইসময় পড়তে গিয়েছিলেন প্যারিসে। তখনকার দিনের মধ্যবিত্ত বাড়িতে ছেলেমেয়ে বিদেশে পড়তে গেলে যা হয়, চিঠিচাপাটিতেই চলত যোগাযোগ। দাদা ছবি পাঠাত, আর বোন কলকাতার গলির বাড়িতে বসে সেই ছবি দেখে যেন সত্যিই চলে যেত সেখানে, কিশোরী মনে কল্পনা করত সে যেন নোতরদাম গির্জায় ঢং ঢং করে ঘণ্টা বাজাচ্ছে, ওই হেঁটে বেড়াচ্ছে সেইন নদীর পাশ দিয়ে, আইফেল টাওয়ারের উপর থেকে পুরো প্যারিস শহরটাকে দেখে যেন মনে মনে পাখির মতো উড়ে বেড়াচ্ছে চারদিক।
কিন্তু আরতি যখন কলেজে ভর্তি হবেন সেই সময়েই খবর আসে, অতিরিক্ত ঠান্ডায় অনেকদিন ধরেই ভেঙে পড়ছিল ওর দাদার শরীর, অবশেষে সেসব ধরাছোঁয়ার বাইরে চলে গেছে। এমন নিদারুণ দুসংবাদে আরতির বাবা-মা পুত্রহারা হয়ে শোকে পাথর হয়ে যান, তারপর সময়ের সাথে সাথে তাঁরা আঁকড়ে ধরেন একমাত্র কন্যা আরতিকে।
ফুলশয্যার রাতের বাকিটুকু খুঁচিয়ে খুঁচিয়ে শক্তিব্রত জেনেছিলেন, আরতির একটাই ইচ্ছে, দাদার মতো প্যারিসের আইফেল টাওয়ারে উঠে পুরো শহর দেখা। দাদা প্রচুর ছবি পাঠাত, আরতির স্থির বিশ্বাস, ওখানে গেলেই চিরকালের জন্য হারিয়ে যাওয়া ওর দাদাকে ও আবার যেন অনুভব করতে পারবে।
আরতি আরো জানিয়েছিলেন, কলেজে উঠে ইংরেজি নভেল পড়তে পড়তে অষ্টাদশী তরুণীর স্বপ্নরাজ্যে ধীরে ধীরে আরো দৃঢ় জায়গা দখল করেছিল প্যারিস শহর, দাদার প্রতি শোকে বহুগুণ হয়েছিল সেই আকাঙ্ক্ষা। কিন্তু তখনকার দিনের একলা মেয়ে, কার সাথেই বা যাবেন? তাই জীবনসঙ্গীর সাথেই সেই স্বপ্ন বাস্তবে নামিয়ে আনার বীজ বুনেছিলেন আরতি মনের অন্দরে।
যদিও পুরো ঘটনাটাই আরতির মুখে শোনা, তবু কাল রাতে শক্তিব্রতর মুখ থেকে আড়ষ্ট গলায় মঞ্জরীর শুনতে বেশ লাগছিল, ”জানিস মঞ্জরী, অত বছর আগের সেই বিয়ের রাতে আরতির মুখে ওর ইচ্ছের কথা শুনে আমি থ হয়ে গিয়েছিলাম। ইংল্যান্ড ফ্রান্স তো দূর, তখন কাশ্মীর যাওয়ার পয়সা কোথায়? মাস্টারদের মাইনেই বা কি তখন? বড়জোর বছরে একবার পুরী, একবার দার্জিলিং!” শক্তিব্রত অসহায় চোখে বলছিলেন, ”আরতি অবশ্য ওই একবারই বলেছিল, তারপর থেকে কথাটা আর তোলেনি। কিন্তু আমি যেন সেটা মাথা থেকে তাড়াতেই পারিনি রে। দিন কেটেছে, দেবু হয়েছে, আমরা বুড়ো হয়েছি, তুই এলি। তবু মাঝেমাঝেই আমার মনে হত আহা যে মানুষটা আমার সংসারটাকে আগলে রেখেছে, কখনো মুখ ফুটে কিচ্ছু চায়নি, তাঁর একটা ইচ্ছে আমি রাখতে পারলুম না? তাই ফোনটা পেয়ে আর দ্বিমত করিনি রে! জানি ওরা সব দিলেও নিজের পকেট থেকেও কেনাকাটা, টুকিটাকিতে হাজার পঞ্চাশেক তো যাবেই, অত বড়লোকদের দেশ। তা যাক! শখ মেটানোর এমন সুযোগ তো আর আসবে না, তাই না বল?”
মঞ্জরী হেসে বলেছিল, ”একদমই তাই বাবা। সারাজীবন তো তোমরা আমাদের জন্যই ভাবলে, একবার নিজেদের ইচ্ছেটাও ভাব।”
শক্তিব্রত মঞ্জরীর প্রশ্রয়ে বাচ্চা ছেলের মতো উজ্জ্বল হয়ে উঠেছিলেন, ”আর কি অদ্ভুত দ্যাখ, লাকি কনটেস্টে তো আমার নামটাই উঠল। এ ঈশ্বরের ইচ্ছা ছাড়া আর কি?”
”সে তো ঠিকই।” মঞ্জরী সায় দিয়েছিল।
ব্যাপারটা অভাবনীয়ই বটে। আগের সপ্তাহে শক্তিব্রত আরতির রান্নার সুবিধার জন্য একটা মাইক্রোওভেন কিনে এনেছিলেন, সেই কোম্পানি থেকেই ফোন করে জানিয়েছে, ওদের ওই এক সপ্তাহের ক্রেতাদের মধ্যে নাকি লাকি কন্টেস্ট চলছিল, শক্তিব্রত তাতে সিলেক্টেড হয়ে পেয়েছেন অদ্ভুত এক প্রাইজ। মাইক্রোওভেন কোম্পানির তরফে দেশের একটা প্রথম সারির ট্রাভেল এজেন্সির সাথে দুজন প্রাপ্তবয়স্ক মানুষের সাতদিন ফ্রান্স ভ্রমণের সুযোগ। থাকা-খাওয়া- ঘোরাসমেত। অর্থাৎ যে প্যাকেজের মোট খরচ দুজনের প্রায় তিন লাখ টাকা, সেটা শক্তিব্রত পাবেন বিনামূল্যে।
প্রথমে আমল না দিলেও ট্রাভেল এজেন্সি থেকে যখন পুরো ট্রিপের খুঁটিনাটি এসে পৌঁছল, তখন শক্তিব্রত আর আরতি অবাক হয়ে গেলেন। এ যে অকল্পনীয় ব্যাপার।
কিন্তু তারপর থেকেই দেবব্রতর উষ্মা শুরু হয়েছে। ওর বদ্ধমূল ধারণা বাবা চাইলে ঘোরার অফারটা না নিয়ে সমমূল্যের টাকাও নিতে পারেন যেটা দিয়ে ও আবার সলিলসমাধি হয়ে যাওয়া ব্যবসাটা দাঁড় করাবে।
এ কি আত্মকেন্দ্রিকতা! মঞ্জরী মনে মনে ভাবল, দেবব্রত ক্রোধে অন্ধ হয়ে ভাবতেও পারছে না প্রতিনিয়ত কতটা ছোট করে ফেলছে নিজেকে মঞ্জরীর চোখে!
কথায় কথা বাড়ে। দেবব্রত এমনিতেই তেতে আছে, মঞ্জরী আর কথা না বাড়িয়ে নীচে চলে এল। ওর হঠাৎ মনে হল, ওর নাচে এত সাফল্য, বাবার এই প্রাইজ পাওয়া, কোনো কিছুকেই দেবব্রত সহজভাবে আর নিতে পারছে না। কাছের মানুষগুলোর অ্যাচিভমেন্টে আনন্দের থেকেও ওর কাছে বড় হয়ে উঠছে পরশ্রীকাতরতা, অসূয়ায় ভরে উঠছে মন। কিন্তু স্ত্রী হিসেবে, সহধর্মিণী হিসেবে মঞ্জরী অনেক বুঝিয়েছে, ব্যবসার ভূত মাথা থেকে নামিয়ে চাকরিতে মন বসানোর জন্য কনভিন্স করার চেষ্টা করেছে, জীবনের ছোট ছোট আনন্দগুলোকে একসাথে সেলিব্রেট করতে চেয়েছে। কিন্তু নির্মম উপেক্ষায় দেবব্রত সেগুলোকে দূরে ঠেলে সরিয়ে দিয়েছে, উল্টে স্ত্রীর ক্রমাগত উন্নতির পথে মানসিক নির্যাতন করে তাকে ডিমোটিভেট করাটাই যেন ওর একমাত্র লক্ষ্য হয়ে দাঁড়িয়েছে।
আরতি চেয়ারে বসে হলদে হয়ে যাওয়া পুরনো অ্যালবাম ঘাঁটছিলেন, মঞ্জরীকে দেখে উচ্ছল হয়ে উঠলেন, ”তোর জন্যই বসেছিলাম। এদিকে আয়, দেখে যা।”
মঞ্জরী কাছে গিয়ে দেখল বিবর্ণ হয়ে যাওয়া একটা সাদাকালো ফোটো, তাতে অবশ্য আইফেল টাওয়ারটা বোঝা যাচ্ছে ঠিক, পাশের চোখ জুড়নো নদীটা দিয়ে চলেছে পুরনো দিনের একটা ছোট নৌকো। ছবিটা সম্ভবত তোলা হয়েছে কোনো উঁচু জায়গা থেকে, একদম সামনেই একজন ভারতীয় যুবক দাঁড়িয়ে, পরনে কোট প্যান্ট। তার মুখের আদলে আরতির সাথে প্রচুর মিল।
আরতি জ্বলজ্বলে চোখে বললেন, ”এই নদীটার নাম সেইন। দাদামণি এই নদীটার পাড়ে গিয়ে জানিস মঞ্জরী, চুপ করে বসে থাকত। এখানকার মতো তো ভিড় নেই ওখানে, ওপাড়ের গির্জায় ঘণ্টা বাজতো ঢং ঢং, দাদামণি ওখানে বসেই আমাকে চিঠি লিখত।” আরতি ছলছলে চোখে মঞ্জরীর দিকে তাকালেন, ”এতদিন বাদে এই সুযোগটা এল, তাও আবার অন্য কোনো দেশ নয়, ফ্রান্স। দাদামণিই নিশ্চয়ই আকাশ থেকে এটা চেয়েছে বল?”
মঞ্জরী আর কিছু বলতে পারল না, এই প্রৌঢ় বয়সেও আরতি যেন সেই কিশোরী অভিমানী বোনটা হয়ে গেছেন, যে আকুল হয়ে অপেক্ষা করত তার দাদামণির জন্য।
ও নিশ্চুপ চোখে আরতির হাতে হাত রাখল।
সব কথার উত্তর কথায় দেওয়া যায় না।
**********
পনেরো দিন পরে যেদিন শক্তিব্রত আর আরতি দমদম থেকে প্লেনে উঠলেন, সেদিন রবিবার হলেও সামান্য কাজের অজুহাতে দেবব্রত গেল না।
মঞ্জরী সব লাগেজ যত্ন করে ট্যুর ম্যানেজারকে বুঝিয়ে দিলো, ওষুধ কখন কি খেতে হবে, পাসপোর্ট, ভিসা, ইউরো কিভাবে সারাক্ষণ ক্যারি করতে হবে, সেগুলোও মনে করিয়ে দিল।
নিজের স্মার্টফোনটা মঞ্জরী গত কয়েকদিন ধরে শিখিয়েছে শক্তিব্রতকে, সেটা শক্তিব্রতর হাতে গুঁজে দিয়ে বলল, ”দেবব্রতর ফোনে হোয়াটসঅ্যাপে ছবি পাঠাবে বাবা, কি করে পাঠাবে মনে আছে তো?”
শক্তিব্রত শিশুর মতো হেসে মাথা নাড়লেন, ”তুই সাহস দিলি বলেই যেতে পারছি মঞ্জরী! কখনো তো এতদূরে যাইনি।”
আরতি মঞ্জরীকে জড়িয়ে ধরলেন, ”সাবধানে থাকিস তোরা।”
মঞ্জরী ফিসফিস করে বলল, ”আইফেল টাওয়ারের উপর উঠে মামাকে বোলো মা, তুই তো নিয়ে এলি না, দ্যাখ দাদা আমি এসেছি!”
আরতির চোখদুটো জলে ভরে এল, শক্ত আলিঙ্গনে মঞ্জরীকে জড়িয়ে রাখলেন তিনি।
ওঁরা এয়ারপোর্টের অলিন্দে ধীরে ধীরে অদৃশ্য হয়ে গেলে মঞ্জরী নীরবে বাঁ হাতের চেটো দিয়ে চোখের জলটা মুছল, তারপর পকেট থেকে পুরনো ঢাউস ফোনটা বের করে ডায়াল করল ট্রাভেল এজেন্সির অফিসে, ”আপনাদের এই ট্যুর ম্যানেজারকে সব ঠিক করে বলে দিয়েছেন তো? আমার শ্বশুর-শাশুড়ি এই চলে গেলেন ওর সাথে। দেখবেন ওঁদের যেন খেয়াল রাখে, আর মাইক্রোওভেন কোম্পানিটার নাম যেন না ভোলে! আর আপনি নিজে ফোন না করলেই ভালো, প্রাইজের খবরটা আপনিই দিয়েছিলেন কিনা, চিনে ফেলতে পারে কণ্ঠস্বর।”
ফোনটা রেখে মঞ্জরীর হঠাৎ নিজেকে তুলোর মতো হালকা মনে হল। ওর মন বলছে, দেবব্রতর ক্রমাগত বেড়ে চলা বিরক্তিতে হয়তো সংসারটা বেশিদিন টিকবে না আর ওদের, হয়ত মঞ্জরীকে সব ছেড়ে চলে যেতে হবে, তবু এই আনন্দের রেশটুকু, আরতির মুখের ওই হাসিটুকু অমলিন হয়ে থেকে যাবে ওর মনে, আজীবন !
ও অনুভব করল, নিজের এতদিনের কঠোর পরিশ্রমের আয় দেবব্রতকে দিয়ে যত না সার্থক হয়েছিল, তার চেয়ে অনেক বেশি তৃপ্তির যেন আরতির এই স্বপ্নটা পূরণ করতে পারাটা!
কখনো কখনো মিথ্যাও কত সুখ বয়ে আনে!
অ্যাক্রোপলিস মলটা পেরিয়েই যে চৌমাথা মোড়টা পড়ে, হাজার সিগন্যালের প্যাঁ-পোঁ শব্দে সেখানে কান পাতা দায়, তবু তারই মধ্যে একটা ছোট্ট অথচ দামি রেস্টুরান্টের সামনে কানে হেডফোন গুঁজে অসীম ধৈর্যের সাথে অপেক্ষা করছিল তিতলি। সেই কখন বুক করেছে উবের এর একটা ক্যাব, তা প্রায় মিনিট কুড়ি তো হলই। ফোনের ম্যাপে দ্যাখাচ্ছে ড্রাইভার রয়েছেন মাত্র ছ-মিনিট দূরে, জিপিএস-এ দ্যাখানো সত্ত্বেও তিতলি ফোন করে জানিয়ে দিয়েছে এগজ্যাক্ট লোকেশন, কিন্তু ঘনঘন সিগন্যাল পড়ার চোটে তাঁরও আসতে প্রাণান্ত! তিতলির বিরক্ত লাগলেও একদিক থেকে খারাপ লাগছিল না। অন্তত গিয়ে যে অকওয়ার্ড পরিস্থিতিতে পড়তে হবে, তার থেকে তো একটু সময় পাওয়া যাচ্ছে!
পেছনের রেস্টুরেন্টটায় বোধ হয় কোনো ছোটখাটো পার্টি চলছে, জন্মদিনের হবে কি? তিতলি যতটা সম্ভব চোখ সরু করে দেখতে চেষ্টা করল। একটু ঝুঁকে পড়ে দেখতে গিয়ে খেয়াল করেনি, হাই হিল জুতোয় এখনো অতটা সড়গড় হয়নি, ধাক্কা লেগে গেল রেস্টুরান্টে ঢুকতে যাওয়া একটা ছেলের সঙ্গে। তিতলি সবে ‘স্যরি’ বলতে যাবে, তার আগেই ছেলেটার গার্লফ্রেন্ডই হবে সম্ভবত, এগিয়ে এল ব্যস্তসমস্ত হয়ে পাশ থেকে, ছেলেটার হাত জড়িয়ে ধরল পাশ থেকে, ”ওহ বেবি, তোমার লাগেনি তো?”
তিতলি নিজের মনেই হেসে সরে এসে দাঁড়াল। প্রথম প্রথম শিলিগুড়ির গণ্ডগ্রাম থেকে এসে এতবড় ছেলেমেয়ে নিজেদের মধ্যে বেবি সম্বোধন করছে দেখে ও খুব অবাক হত, পরে বুঝেছে ওটা আর কিছুই নয়, আদরের ডাক। আর কি আশ্চর্য, কাকতালীয়ভাবে তিতলির নামের সঙ্গেও এখন বেবি কথাটা জুড়ে গেছে, তবে সেটা আদর করে নয়, প্রফেশনালি।
তিতলি একজন সুগারবেবি।
নিজের গত তিনমাসের ট্রেনিংটা করার আগে তিতলি নিজেও জানত না এই সুগারবেবি ব্যাপারটা কি। পিঞ্জর ওখানে নিয়ে যাওয়ার আগে হাবেভাবে বোঝাতে চেষ্টা করলেও পুরো বেসিক থেকে কনসেপ্টটা ক্লিয়ার করেছিলেন ‘রিফ্রেশার’-এর মেঘমালাদি। বাকিটা ক্লিয়ার হয়েছিল গুগলে সার্চ করে।
এখনো স্পষ্ট মনে আছে তিতলির তিন মাস আগের দিনটা। রোববার ছিল। কিন্তু অন্যান্য কর্পোরেট অফিসের মতো ‘রিফ্রেশার’ কিন্তু বন্ধ ছিল না। বরং ছুটির দিনগুলোতেই যে ব্যস্ততা থাকে বেশি! সল্টলেকের একটা আইল্যান্ডের পাশে অটো দাঁড় করিয়ে রেখে পিঞ্জর ওকে নিয়ে গিয়েছিল অফিসে। তিতলির ততদিনে বছরদেড়েক হয়েছে কলকাতায়, মফসসলের আড়ষ্টতাটা কাটিয়ে ফেললেও স্টাইল বা হালফ্যাশনের সাজগোজ কিছুই আয়ত্ত করতে পারেনি। ওর বেশ মনে আছে, আগেরবার পুজোয় কেনা একমাত্র কমলা-মেরুণ রঙের সালোয়ার কামিজটা পড়ে গিয়েছিল ও। অফিস থেকে ডাইরেক্ট আসতে হয়েছে বলে ঘামছিল কুলকুল করে, অবিন্যস্ত চুলের গোছা খুলে ছড়িয়ে পড়েছিল কপালের দু-পাশে ইতিউতি।
রিফ্রেশারের অফিসে ঢুকে পায়ের নখ থেকে মাথার চুল অবধি নিপুণভাবে পারফেক্টলি মেনটেইনড মেঘমালাদিকে দেখে ওর আড়ষ্টভাবটা আরো বেড়ে গিয়েছিল।
কিন্তু পিঞ্জর প্রাথমিক আলাপটা করিয়ে দেওয়ার পর মেঘমালাদি বেশ হাসি হাসি মুখ করে ওর দিকে তাকিয়েছিলেন, ”তিতলি। বাহ! বেশ সুন্দর নাম। তোমাকে পিঞ্জর রেফার করছে যখন, আমি তোমার ওপর কনফিডেন্স রাখতেই পারি। ইন ফ্যাক্ট, আমি পিঞ্জরের সামনেই বলছি, হি ইজ ওয়ান অফ দ্য বেস্ট সুগারবেবিজ রিফ্রেশার হ্যাজ রাইট নাও।”
তিতলি মেকি একটা হাসির বিজ্ঞাপন দুলিয়ে তাকিয়েছিল মেঘমালাদির দিকে। পিঞ্জরের যে রিফ্রেশারের টোটাল বাইশ জন সুগারবেবির মধ্যে স্থান একদম প্রথমের দিকে, সেটা পিঞ্জর ওকে অলরেডি বলেছে ওদের কলসেন্টারে। হাজারো কল নেওয়ার ফাঁকে পাঁচ মিনিটের জন্য খেতে গিয়ে কফির কাপে চুমুক দিয়ে পিঞ্জর বেশ গর্বের সাথে বলেছিল, ”এই বিপিও-র খিস্তি খাওয়া চাকরির থেকে হাজার গুণ ভালো। শালা গালি খাও খালি ফোনে, তারপর কোনদিন ছাঁটাই করে দেবে তাঁর নেই ঠিক! আমি তো এই বছরের ইনসেনটিভটা নিয়েই রিজাইন মারব। তোর এখন রেগুলার বেসিসে টাকা সত্যিই দরকার বলে তোকে আমি এটা সাজেস্ট করছি। নাহলে, এসব তো আর লোককে বলে বেড়াবার মতো নয়। আমেরিকা লন্ডনে এসব আকছার, কিন্তু কলকাতায় তো লোকে সোজাভাবে নেবে না, না! আর হ্যাঁ, ভাবিস না, যে আমার ফিগারের জন্য রিফ্রেশার আমাকে এত টাকা দেয়, ভালো সুগারবেবি হতে গেলে শুধু চেহারা দিয়ে চলবে না বস, কালচারড হতে হবে রীতিমতো, স্মার্ট ওয়েতে কথা বলা আয়ত্ত করতে হবে, রবীন্দ্রনাথ থেকে রেঙ্গুন, ট্রাম্প থেকে টেনিস, সব ব্যাপারে নলেজ থাকতে হবে ইন ডেপথ! ডেইলি কোথায় কি ঘটছে, কেন ঘটছে সবকিছুর খবরও রাখতে হবে হাতের মুঠোয়। পারবি তো?”
মেঘমালাদি অবশ্য এরকম মাঝখান থেকে কথা বলে তিতলিকে ভয় দেখানো, নিখুঁত আইলাইনার পড়া চোখ নাচিয়ে হেসে বলেছিলেন, ”আগে সুগারবেবি জিনিসটা কি তোমাকে বোঝাই। সুগারবেবি তাদেরকে বলা হয় যারা অর্থের বিনিময়ে কারুর সাথে সময় কাটানো।”
তিতলির চোখ শুনতে শুনতে মেঘমালাদিকে পেরিয়ে চলে গিয়েছিল পেছন দিকে, সেখানে বন্ধ ক্লাসরুমের ওপারে চলছে কোনো ক্লাস, ধরন শুনে মনে হয় স্পোকেন ইংলিশ কি? মেঘমালাদির শেষ বাক্যে ফিরে তাকায় ও।
তিতলির এই বিস্মিত অভিব্যক্তির জন্য মেঘমালাদি বোধ হয় প্রস্তুতই ছিলেন, বলেছিলেন, ”তুমি ভাবছ, এ আবার নতুন কথা কি হল, আদপে প্রস্টিটিউশান, তাই তো? টাকা দেওয়া আর শরীর নেওয়ার সেই চিরাচরিত আদি ব্যবসা। কিন্তু না, সুগারবেবিরা ঠিক তা নয়।” নিজের সুন্দর ম্যানিকিওর করা আঙুল শূন্যে নাড়িয়ে বোঝাচ্ছিলেন মেঘমালাদি, ”দ্যাখো, সুগারবেবির প্রধান কাজ হল তার ক্লায়েন্ট যিনি হবেন, পুরুষ হলে সুগারড্যাডি, আর মহিলা হলে সুগারমাম্মি, সেই সুগারড্যাডি বা সুগারমাম্মির সঙ্গে সময় কাটানো, তাঁকে ভালো লাগানো। সেটা মুভি দেখতে গিয়েই হোক, কোনো শপিং মলে বাজার করতে গিয়েই হোক, কিংবা দিনের পর দিন ক্লায়েন্টের পছন্দমাফিক আড্ডা বা গল্প করেই হোক। বাইরে সুগারবেবি প্রোফেশন খুবই কমন, ইন্ডিয়াতে একদমই নতুন বলতে পারো। আমাদের কোম্পানি রিফ্রেশার একদম কর্পোরেট মডেলে কাজ করে। এখানে ক্লায়েন্টদের সঙ্গে সুগারবেবিদের চুক্তি হয় লং টার্মে। নরম্যাল প্রস্টিটিউটদের মতো কয়েকঘণ্টার বেসিসে নয়, মিনিমাম একবছরের চুক্তি করি আমরা। আর শরীর থাকাও এখানে কম্পালসরি নয়। ক্লায়েন্ট ফর্ম ফিলাপের সময়ই চুজ করতে পারবেন তিনি উইথ ফিজিক্যাল রিলেশনশিপ সুগারবেবি চাইছেন না উইদাউট! যেটা পরে কোনোভাবেই চেঞ্জ করা যাবে না। এক বছর বাদে যখন কন্ট্রাক্ট রিনিউ করতে হবে, তখনই একমাত্র তিনি সেই অপশনটা পাল্টাতে পারেন, চাইলে সুগারবেবিকেও পালটে নতুন কাউকে নিতে পারেন। সুতরাং সুগারবেবির কাজ মানেই সেক্স, এমন ভেবো না মোটেই। বরং, তুমি পিঞ্জরকে জিগ্যেস করে দেখতে পারো, ফিজিক্যাল রিলেশনশিপ ছাড়া সুগারবেবি চাওয়া ক্লায়েন্টদের সংখ্যাই আমাদের এখন বেশি। কারণ মানুষ এখনকার লাইফস্টাইলে কোনোরকম বাঁধন বা দায়িত্ব ছাড়াই আনন্দ করতে চায়, এনজয় করতে চায়!”
তারও পরে প্রায় চল্লিশ মিনিট ধরে বিভিন্ন খুঁটিনাটি বুঝিয়ে মেঘমালাদি বক্তব্য শেষ করেছিলেন। তিতলিকে একটা ফর্ম ফিলাপ করতে হয়েছিল, বিভিন্ন মেডিকেল টেস্ট করিয়ে রিপোর্ট জমা দেওয়ার পর তিনমাসের ট্রেনিং শুরু হয়েছিল ওর রিফ্রেশারে।
পিঞ্জর অবশ্য ওকে পরে বলেছিল শুনে যতটা ভালো লাগছে ততটা কিন্তু মোটেই নয়। ক্লায়েন্ট যে অপশনটাই নিক না কেন, রিফ্রেশার যে সুগারবেবিকে সেই কাজে অ্যালট করবে, তাকে সেটা করতেই হবে। আর অনেকসময়েই প্রথমে ফিজিক্যাল রিলেশনশিপ চাইনা বলে এগ্রিমেন্ট করলেও পরে সেটা করতে বাধ্য করেন ক্লায়েন্ট। তারপর পিঞ্জর শুনিয়েছিল নিজেরই একটা অভিজ্ঞতা, কিভাবে একজন অত্যন্ত ক্ষমতাশালী মহিলা ওকে নিয়ে ঘুরতে যাওয়ার নাম করে তাজপুরে গিয়ে শারীরিক অত্যাচার চালিয়েছিল, বলেছিল, ”মনে রাখবি, এরকম খারাপ কিছু হলে কিন্তু তুই প্রোটেস্টও করতে পারবি না, তাতে তোরই প্রোফেশনের ক্ষতি হবে। আর আমাদের ক্লায়েন্টরা যে প্রত্যেকেই সুপাররিচ হয়, সেটা তো বিলের অ্যামাউন্ট দেখেই বুঝতে পারিস। আবার দেখবি ভালো এক্সপিরিয়েন্সও হবে, একজন ক্লায়েন্ট তো প্রায় দিন ভালো ভালো রান্না করে খাওয়াত আমায়। সবরকমের জন্যই প্রিপেয়ারর্ড থাকতে হবে। ট্যাক্টফুলি চলতে হবে তাই, বুঝলি?”
না, বোঝেনি তিতলি। তিনমাসের ট্রেনিং এ ওদের সবরকমভাবে গ্রুম করানো হয়েছে যাতে সব ধরনের বিষয়ে ঘণ্টার পর ঘণ্টা আড্ডা দিতে পারে, মানুষকে সঙ্গ দিতে পারে ওরা। তবে সঙ্গে এও বলে দেওয়া হয়েছে তিন বছরে অন্তত একটা উইথ ফিজিক্যাল রিলেশনশিপ কন্ট্রাক্ট নিতেই হবে। তিতলিদের ক্লাসের এগারোজনের মধ্যে মেয়ে ছিল সাতটা, সবার মুখের তখন পরিবর্তন ঘটলেও তিতলি কিছু ভাবেনি। ভেবে আর হবেটাই বা কি! ওর জীবনে যা ঘটার সবই বড্ড তাড়াতাড়ি ঘটে গেছে। কোন ছোটবেলায় বাপ মরে যাওয়া মেয়েকে মা যে কোনোমতে কলেজের গণ্ডিটা পার করাতে পেরেছে, এই ঢের। শরীরটাও ভালো নেই, তার ওপর মা-র বিয়েও হয়েছিল অনেক বয়সে। তিতলি যখন কলেজে পড়ত, তখনো মা চারটে বাড়ি রান্নার কাজ করে ধুঁকতে ধুঁকতে। কিন্তু কলেজ শেষ হবার পর তিতলিকে হন্যে হয়ে কাজ খুঁজতেই হল। তখনই কাগজে বিজ্ঞাপন দেখে এই বিপিও-টার খোঁজে কলকাতা আসা। কিন্তু, ওই চাকরিটা দিনদিন সহ্যের সীমা ছাড়াচ্ছিল তিতলির কাছে। একে হাড়ভাঙা বারো ঘণ্টা ডিউটি শেষে মাস গেলে সর্বসাকুল্যে বারোহাজার টাকা, তাতে কলকাতা শহরে মাথা গোঁজার ঠাঁই জুটিয়ে, নিজের টুকু রেখে মা-কে টাকা পাঠাতে যেন নাভিশ্বাস উঠত তিতলির। তবু দাঁতে দাঁত চিপে চালিয়ে যাচ্ছিলো, কিন্তু এরপরেও যখন প্রতিমাসেই চাকরি হারানোর ভয় নিয়ে থাকতে হত, ওর চোখের সামনেই বিনাকারণে ওর ঘনিষ্ঠ বান্ধবী কস্তুরীর সামান্য কারণে চাকরিটা গেল, আর থাকতে না পেরে জিজ্ঞেস করেই ফেলেছিল পিঞ্জরকে, অন্য কোনো কাজের সুযোগ ওর কাছে আছে কি?
তন্ময় হয়ে এমন ভাবছিল ও, কখন উবের-এর ড্রাইভার সামনে এসে দাঁড়িয়েছেন, ও খেয়ালই করেনি। চমকে উঠে তাড়াতাড়ি ব্যাগটা বুকের কাছে সামলে নিয়ে গাড়িতে উঠে বসল ও। লোকেশন দেওয়াই আছে, বালিগঞ্জের একটা অভিজাত আবাসন। প্রথমদিন, রিফ্রেশারের ট্রেনারের কথামতো বেশ বোল্ড সেজেছে ও। হাঁটু অবধি কালো ড্রেস পড়েছে একটা, সঙ্গে কালো জুতো। গলায় আর কানে শুধু একটু করে স্টোনের জুয়েলারি, ব্যস! বেশি জবরজং রিফ্রেশারের ক্লায়েন্টরা নাকি পছন্দ করে না।
সারাদিনের কাজের শেষে ক্লান্ত কলকাতা, ট্র্যাফিক লাইটের ঝলমলে আলোয় যতই এগোয় গাড়ি, ততই যেন ওর বুকের ভেতরের শব্দটা জোরালো থেকে জোরালোতর হতে থাকে। কি আছে ওর কপালে আজ? কেমন হবে ওর প্রথম ক্লায়েন্ট? যাকে আগামী এক বছর যখন দরকার তখনই ফোনে বা সাক্ষাতে সঙ্গ দিতে হবে ওকে?
ভাবতে ভাবতে গলাটা শুকিয়ে যায় তিতলির, হঠাৎ মনে পড়ে ওর চেয়ে কিছুদিনের সিনিয়র শুভশ্রীর বলা অভিজ্ঞতার কথা। শুভশ্রীর সুগারড্যাডি প্রথমদিন ওর সঙ্গে বেশ ডিসেন্ট ছিলেন, ডিনারের সঙ্গে গল্প করেছেন টুকটাক, খেলায় আগ্রহ জেনে শুভশ্রী সেই সম্পর্কে আরো হোমওয়ার্ক করতেও ভোলেনি। কিন্তু দিনপনেরোর মধ্যেই ওর ক্লায়েন্টের মুখোশ খসে পড়েছে, জানা গেছে বিকৃত যৌনাচারেই তিনি অভ্যস্ত। কিন্তু তখন আর কিছু করার নেই। মোটা অ্যাডভান্স পেয়ে গেছে শুভশ্রী, তখন আর বেরিয়ে আসা যায় না, রিফ্রেশারের নিয়ম অতি কড়া।
ঢকঢক করে বোতল থেকে অনেকটা জল খায় ও, বহুদিন আগে ফেলে আসা শিলিগুড়ির সেই হাকিমপাড়া মনে পড়ে ওর, সেই ছোটবেলার হালা ভালোলাগা, নাইন টেনে ক্লাসমেট অনীশের লাজুক চাউনি। বড় হওয়ার সঙ্গে সঙ্গে কত কি পালটে যায়! তিতলির ভবিষ্যৎ এবার থেকে কোন খাতে বইবে ও নিজেই জানেনা। নিজের দশায় নিজেরই হাসি পায় ওর, যতই এরকম নতুন প্রফেশনের নাম দিক, সফিস্টিকেটেড প্রস্টিটিউট ছাড়া আর কি হতে চলেছে ও?
হাল্কা একটা দীর্ঘশ্বাস ফেলে মুখটা আলগোছে মুছে ও শেষবারের মতো রিফ্রেশার থেকে পাঠানো ক্লায়েন্টের ডেটায় চোখ বোলাতে লাগলো। নাম ধাম নিয়মমতোই লেখা নেই, শুধু লেখা বয়স একাশি, ইন্টারেস্ট সিনেমা।
নিজের মনেই কেঁপে উঠল ও, একাশি! এই বয়সে সুগারবেবি চাইছে? এত বুড়ো, এদের বিকৃতি লেভেল আরো বেশি হয় ও শুনেছে। ঢোঁক গিলে ও ফোন করল পিঞ্জরকে, ”একাশি বছরের ক্লায়েন্ট আমার। কিভাবে ডিল করব রে? টেনশনে হাত পা কাঁপছে।”
পিঞ্জর ওপাশ থেকে অভয় দেয়, ”অত চাপের কিছু নেই। বেশি বাড়াবাড়ি দেখলে প্রথম দিন ফিরেই কমপ্লেন করবি গ্রিভান্স সেলে, ক্লায়েন্টের সাথে মিটের তিনদিনের মধ্যে বললে রিফ্রেশার রিভিউ করবে তোর প্রবলেম, তবে অ্যাপ্রেইজালে রেটিং কিন্তু বাজে হয়ে যাবে তোর।”
তিতলি অস্ফুটে বলল, ”তাহলে?”
পিঞ্জর বলল, ”আরে দ্যাখ না, উইথ না উইদাউট ফিজিক্যাল?”
তিতলি হাজারবার বোলানো ফরমের দিকে আবার তাকায়, ”উইথ!”
পিঞ্জর একটা গালাগাল দিলো কাঁচা, তারপর বলল, ”শালা একাশি বছরে এদের রসও আছে মাইরি!”
ইতিমধ্যে এসে পড়েছে তিতলির গন্তব্য, আলগোছে আকাশছোঁয়া কমপ্লেক্সটার দিকে তাকিয়ে তিতলি বলে, ”পৌঁছে গেছি। পরে করছি তোকে।”
ফর্মে দেওয়া ঠিকানামাফিক বিশাল বহুতলের লিফটে চড়ে সতেরো তলায় পৌঁছে তিতলি ইন্সট্রাকশন অনুযায়ী ডানদিকে ফেরে। একটাই ফ্ল্যাট রয়েছে সেদিকে। এইটাই হবে। নিয়মমতো, ক্লায়েন্টের নাম বা অন্যান্য ডিটেইলস কিছুই নেই ওর কাছে। সুগারবেবি হিসেবে ক্লায়েন্টের কোনো ডিটেইল ও কোনোভাবে জানতে পারলেও সেটা প্রকাশ করা সাংঘাতিক সিকিউরিটি ব্রিচ রিফ্রেশারের কাছে। এমনকি ফেসবুকের মতো সোশ্যাল নেটওয়ার্কে থাকাতেও রয়েছে নিষেধাজ্ঞা।
মনে মনে ট্রেনিং এর সব রুলগুলো আউড়ে নিল ও, তারপর মায়ের মুখটা মনে পড়ল হঠাৎ। এই কন্ট্রাক্টের অ্যাডভান্স পঞ্চাশ হাজার টাকার সিংহভাগই পাঠিয়ে দিয়েছে ও মা-কে। আরো পাঠাবে পরে। বুকের রোগটা ভালো করে সারাক ততদিনে মা, এমনিতে বয়সও হয়েছে প্রায় সত্তর, তার ওপর আঘাতে আঘাতে ভেঙে পড়েছে যেন আরো বেশি।
মনটা শক্ত করে ও কলিং বেল বাজায়। একবার, দু-বার। কোনো শব্দ নেই, তারপর একটু জোরে তিনবার।
ঠিক উনত্রিশ সেকেন্ডের মাথায় দরজাটা খুলে গেলে তিতলি হতভম্ব হয়ে গেল।
এতটাও ও আশা করেনি!
ক্লায়েন্ট যে মহিলা হবে এটা ওর মাথাতেও আসেনি।
আলোআঁধারি দামি আলোর ফ্ল্যাট, দেওয়ালে বহুমূল্য সব পেন্টিং, বিদেশি মার্বেলে মোড়া ডাইনিং-এর মাঝে দাঁড়িয়ে অশীতিপর একজন খুনখুনে বুড়ি, বয়সের ভারে ন্যুব্জ প্রায়। মুখের স্বাভাবিক আকৃতিটা অজস্র ভাঁজের মাঝে যেন হারিয়ে এতটুকু হয়ে গেছে। হাতদুটো কাঁপছে দ্রুতগতিতে। দন্তহীন ফোকলা গালদুটো যেন নিজের মনেই বকে চলেছে অবিরত।
বিমূঢ় তিতলি বলল, ”ন-নমস্কার ম্যাডাম! রিফ্রেশার থেকে আসছি আমি, অ্যাঞ্জেল রুহি আমার নাম!”
কথা শেষ হল না ওর। বুড়ির মুখটা উজ্জ্বল হয় উঠল, হাতটা টেনে ওকে ঘরের মধ্যে টানলে নিজের শরীরের সর্বশক্তি দিয়ে, কাঁপাকাঁপা গলায় কলকল করে উঠল, ”নাম জেনে কি করব রে মা! আমার সাথে থাকবি তো? গল্প করতে আসবি তো একটু আমার সাথে? বুড়ো হয়ে গেছি তো, একটু বকবক করতে চাই শুধু। পুরনো দিনের ছবি দেখতে আমি বড্ড ভালোবাসি রে! উত্তমবাবু, সুপ্রিয়া, সাবিত্রী আর সুচিত্রা! দেখবি তো আমার সঙ্গে বসে?”
তিতলি কি বলবে, সত্যিই বুঝতে পারছে না। ট্রেনিং-এ চটকদার কথা বলে কিভাবে ক্লায়েন্টকে ইম্প্রেস করানো যায়, সেটাই শেখানো হয়েছে বারবার, কেউ মনের গভীর থেকে কাতর হয়ে এভাবে ভালোবাসার ডাক দিলে কিরকম প্রতিক্রিয়া দেওয়া উচিৎ বলে দেয়নি তো রিফ্রেশারে!
কি করবে এখন ও? হাত ছাড়িয়ে চলে যাবে? গিয়ে জানাবে যে ক্লায়েন্ট পছন্দ নয়?
ও হতভম্ব হয়ে বলল, ”আপনি এতবড় ফ্ল্যাটে একা থাকেন? আপনার কেউ নেই?”
বুড়ি ফোকলা দাঁতে হাসল, ”সব আছে রে লো, ছেলে মেয়ে, সব থাকে বাইরে। ছেলেকে বলি নাতনিটাকে নিয়ে আয়, আসে না। মেয়েটাও আসে না নাতিটাকে নিয়ে। সক্কলে বড্ড ব্যস্ত যে! আমারই কোনো কাজ নেই। সারাদিন রতনের মা থাকে, রাত আটটা বাজলেই সেও চলে যায়। ছেলেকে রোজ ফোনে কাঁদতুম আমার কাছে আয়, আমার কাছে এসে বস, দুদণ্ড কথা বলি, তোকে দেখি, তোর হাতপা গুলোয় একটু হাত বুলিয়ে দিই!” বলতে বলতে বুড়ির চোখে জল চলে এসে, গলা ভিজে যায়, তোবড়ানো গাল বেয়ে নামে জলের ফোঁটা, ”ছেলে রেগে যেত রে মা! কাল বলল তোমার সঙ্গে সারাদিন গল্প করার জন্য একজনকে পাঠাচ্ছি, আর বিরক্ত করবে না আমায় বারবার। তার গায়ে হাত বুলিয়ে দিও, তাকে নিয়ে সিনেমা দেখো’খন।”
বলতে বলতেই নিজের শিরা ফুলে ওঠা শীর্ণ হাত দিয়ে তিতলির হাতে বুড়ি হাত বোলাতে থাকে, ”আসবি তো রে মা রোজ আমার কাছে? এট্টু গল্প করব আর একসঙ্গে সিনেমা দেখবো, আর কিছু না! আসবি তো?”
তিতলি যেন ততক্ষণে মনে মনে উত্তরবঙ্গ এক্সপ্রেস ধরে পৌঁছে গেছে বহু দূরে শিলিগুড়ির এক গ্রামে, কোন এক খুনখুনে বুড়ির কাছে। সে-ও কি এভাবেই মেয়ের জন্য চোখের জল ফ্যালে, মেয়ের গায়ে একটু হাত বুলিয়ে দেওয়ার জন্য তারও কি প্রাণ করে আঁকুপাঁকু?
সত্যিই তো, মায়ের সাথে সন্তানের টানই সবচেয়ে বেশি ফিজিক্যাল, নাড়ির টান। সুগারবেবি কন্ট্রাক্ট ফর্মে ভুল নেই বিন্দুমাত্র!
ছলছলে চোখে ওর ক্লায়েন্টের হাতদুটো জড়িয়ে ধরল তিতলি।
অ্যাক্রোপলিস মলটা পেরিয়েই যে চৌমাথা মোড়টা পড়ে, হাজার সিগন্যালের প্যাঁ-পোঁ শব্দে সেখানে কান পাতা দায়, তবু তারই মধ্যে একটা ছোট্ট অথচ দামি রেস্টুরান্টের সামনে কানে হেডফোন গুঁজে অসীম ধৈর্যের সাথে অপেক্ষা করছিল তিতলি। সেই কখন বুক করেছে উবের এর একটা ক্যাব, তা প্রায় মিনিট কুড়ি তো হলই। ফোনের ম্যাপে দ্যাখাচ্ছে ড্রাইভার রয়েছেন মাত্র ছ-মিনিট দূরে, জিপিএস-এ দ্যাখানো সত্ত্বেও তিতলি ফোন করে জানিয়ে দিয়েছে এগজ্যাক্ট লোকেশন, কিন্তু ঘনঘন সিগন্যাল পড়ার চোটে তাঁরও আসতে প্রাণান্ত! তিতলির বিরক্ত লাগলেও একদিক থেকে খারাপ লাগছিল না। অন্তত গিয়ে যে অকওয়ার্ড পরিস্থিতিতে পড়তে হবে, তার থেকে তো একটু সময় পাওয়া যাচ্ছে!
পেছনের রেস্টুরেন্টটায় বোধ হয় কোনো ছোটখাটো পার্টি চলছে, জন্মদিনের হবে কি? তিতলি যতটা সম্ভব চোখ সরু করে দেখতে চেষ্টা করল। একটু ঝুঁকে পড়ে দেখতে গিয়ে খেয়াল করেনি, হাই হিল জুতোয় এখনো অতটা সড়গড় হয়নি, ধাক্কা লেগে গেল রেস্টুরান্টে ঢুকতে যাওয়া একটা ছেলের সঙ্গে। তিতলি সবে ‘স্যরি’ বলতে যাবে, তার আগেই ছেলেটার গার্লফ্রেন্ডই হবে সম্ভবত, এগিয়ে এল ব্যস্তসমস্ত হয়ে পাশ থেকে, ছেলেটার হাত জড়িয়ে ধরল পাশ থেকে, ”ওহ বেবি, তোমার লাগেনি তো?”
তিতলি নিজের মনেই হেসে সরে এসে দাঁড়াল। প্রথম প্রথম শিলিগুড়ির গণ্ডগ্রাম থেকে এসে এতবড় ছেলেমেয়ে নিজেদের মধ্যে বেবি সম্বোধন করছে দেখে ও খুব অবাক হত, পরে বুঝেছে ওটা আর কিছুই নয়, আদরের ডাক। আর কি আশ্চর্য, কাকতালীয়ভাবে তিতলির নামের সঙ্গেও এখন বেবি কথাটা জুড়ে গেছে, তবে সেটা আদর করে নয়, প্রফেশনালি।
তিতলি একজন সুগারবেবি।
নিজের গত তিনমাসের ট্রেনিংটা করার আগে তিতলি নিজেও জানত না এই সুগারবেবি ব্যাপারটা কি। পিঞ্জর ওখানে নিয়ে যাওয়ার আগে হাবেভাবে বোঝাতে চেষ্টা করলেও পুরো বেসিক থেকে কনসেপ্টটা ক্লিয়ার করেছিলেন ‘রিফ্রেশার’-এর মেঘমালাদি। বাকিটা ক্লিয়ার হয়েছিল গুগলে সার্চ করে।
এখনো স্পষ্ট মনে আছে তিতলির তিন মাস আগের দিনটা। রোববার ছিল। কিন্তু অন্যান্য কর্পোরেট অফিসের মতো ‘রিফ্রেশার’ কিন্তু বন্ধ ছিল না। বরং ছুটির দিনগুলোতেই যে ব্যস্ততা থাকে বেশি! সল্টলেকের একটা আইল্যান্ডের পাশে অটো দাঁড় করিয়ে রেখে পিঞ্জর ওকে নিয়ে গিয়েছিল অফিসে। তিতলির ততদিনে বছরদেড়েক হয়েছে কলকাতায়, মফসসলের আড়ষ্টতাটা কাটিয়ে ফেললেও স্টাইল বা হালফ্যাশনের সাজগোজ কিছুই আয়ত্ত করতে পারেনি। ওর বেশ মনে আছে, আগেরবার পুজোয় কেনা একমাত্র কমলা-মেরুণ রঙের সালোয়ার কামিজটা পড়ে গিয়েছিল ও। অফিস থেকে ডাইরেক্ট আসতে হয়েছে বলে ঘামছিল কুলকুল করে, অবিন্যস্ত চুলের গোছা খুলে ছড়িয়ে পড়েছিল কপালের দু-পাশে ইতিউতি।
রিফ্রেশারের অফিসে ঢুকে পায়ের নখ থেকে মাথার চুল অবধি নিপুণভাবে পারফেক্টলি মেনটেইনড মেঘমালাদিকে দেখে ওর আড়ষ্টভাবটা আরো বেড়ে গিয়েছিল।
কিন্তু পিঞ্জর প্রাথমিক আলাপটা করিয়ে দেওয়ার পর মেঘমালাদি বেশ হাসি হাসি মুখ করে ওর দিকে তাকিয়েছিলেন, ”তিতলি। বাহ! বেশ সুন্দর নাম। তোমাকে পিঞ্জর রেফার করছে যখন, আমি তোমার ওপর কনফিডেন্স রাখতেই পারি। ইন ফ্যাক্ট, আমি পিঞ্জরের সামনেই বলছি, হি ইজ ওয়ান অফ দ্য বেস্ট সুগারবেবিজ রিফ্রেশার হ্যাজ রাইট নাও।”
তিতলি মেকি একটা হাসির বিজ্ঞাপন দুলিয়ে তাকিয়েছিল মেঘমালাদির দিকে। পিঞ্জরের যে রিফ্রেশারের টোটাল বাইশ জন সুগারবেবির মধ্যে স্থান একদম প্রথমের দিকে, সেটা পিঞ্জর ওকে অলরেডি বলেছে ওদের কলসেন্টারে। হাজারো কল নেওয়ার ফাঁকে পাঁচ মিনিটের জন্য খেতে গিয়ে কফির কাপে চুমুক দিয়ে পিঞ্জর বেশ গর্বের সাথে বলেছিল, ”এই বিপিও-র খিস্তি খাওয়া চাকরির থেকে হাজার গুণ ভালো। শালা গালি খাও খালি ফোনে, তারপর কোনদিন ছাঁটাই করে দেবে তাঁর নেই ঠিক! আমি তো এই বছরের ইনসেনটিভটা নিয়েই রিজাইন মারব। তোর এখন রেগুলার বেসিসে টাকা সত্যিই দরকার বলে তোকে আমি এটা সাজেস্ট করছি। নাহলে, এসব তো আর লোককে বলে বেড়াবার মতো নয়। আমেরিকা লন্ডনে এসব আকছার, কিন্তু কলকাতায় তো লোকে সোজাভাবে নেবে না, না! আর হ্যাঁ, ভাবিস না, যে আমার ফিগারের জন্য রিফ্রেশার আমাকে এত টাকা দেয়, ভালো সুগারবেবি হতে গেলে শুধু চেহারা দিয়ে চলবে না বস, কালচারড হতে হবে রীতিমতো, স্মার্ট ওয়েতে কথা বলা আয়ত্ত করতে হবে, রবীন্দ্রনাথ থেকে রেঙ্গুন, ট্রাম্প থেকে টেনিস, সব ব্যাপারে নলেজ থাকতে হবে ইন ডেপথ! ডেইলি কোথায় কি ঘটছে, কেন ঘটছে সবকিছুর খবরও রাখতে হবে হাতের মুঠোয়। পারবি তো?”
মেঘমালাদি অবশ্য এরকম মাঝখান থেকে কথা বলে তিতলিকে ভয় দেখানো, নিখুঁত আইলাইনার পড়া চোখ নাচিয়ে হেসে বলেছিলেন, ”আগে সুগারবেবি জিনিসটা কি তোমাকে বোঝাই। সুগারবেবি তাদেরকে বলা হয় যারা অর্থের বিনিময়ে কারুর সাথে সময় কাটানো।”
তিতলির চোখ শুনতে শুনতে মেঘমালাদিকে পেরিয়ে চলে গিয়েছিল পেছন দিকে, সেখানে বন্ধ ক্লাসরুমের ওপারে চলছে কোনো ক্লাস, ধরন শুনে মনে হয় স্পোকেন ইংলিশ কি? মেঘমালাদির শেষ বাক্যে ফিরে তাকায় ও।
তিতলির এই বিস্মিত অভিব্যক্তির জন্য মেঘমালাদি বোধ হয় প্রস্তুতই ছিলেন, বলেছিলেন, ”তুমি ভাবছ, এ আবার নতুন কথা কি হল, আদপে প্রস্টিটিউশান, তাই তো? টাকা দেওয়া আর শরীর নেওয়ার সেই চিরাচরিত আদি ব্যবসা। কিন্তু না, সুগারবেবিরা ঠিক তা নয়।” নিজের সুন্দর ম্যানিকিওর করা আঙুল শূন্যে নাড়িয়ে বোঝাচ্ছিলেন মেঘমালাদি, ”দ্যাখো, সুগারবেবির প্রধান কাজ হল তার ক্লায়েন্ট যিনি হবেন, পুরুষ হলে সুগারড্যাডি, আর মহিলা হলে সুগারমাম্মি, সেই সুগারড্যাডি বা সুগারমাম্মির সঙ্গে সময় কাটানো, তাঁকে ভালো লাগানো। সেটা মুভি দেখতে গিয়েই হোক, কোনো শপিং মলে বাজার করতে গিয়েই হোক, কিংবা দিনের পর দিন ক্লায়েন্টের পছন্দমাফিক আড্ডা বা গল্প করেই হোক। বাইরে সুগারবেবি প্রোফেশন খুবই কমন, ইন্ডিয়াতে একদমই নতুন বলতে পারো। আমাদের কোম্পানি রিফ্রেশার একদম কর্পোরেট মডেলে কাজ করে। এখানে ক্লায়েন্টদের সঙ্গে সুগারবেবিদের চুক্তি হয় লং টার্মে। নরম্যাল প্রস্টিটিউটদের মতো কয়েকঘণ্টার বেসিসে নয়, মিনিমাম একবছরের চুক্তি করি আমরা। আর শরীর থাকাও এখানে কম্পালসরি নয়। ক্লায়েন্ট ফর্ম ফিলাপের সময়ই চুজ করতে পারবেন তিনি উইথ ফিজিক্যাল রিলেশনশিপ সুগারবেবি চাইছেন না উইদাউট! যেটা পরে কোনোভাবেই চেঞ্জ করা যাবে না। এক বছর বাদে যখন কন্ট্রাক্ট রিনিউ করতে হবে, তখনই একমাত্র তিনি সেই অপশনটা পাল্টাতে পারেন, চাইলে সুগারবেবিকেও পালটে নতুন কাউকে নিতে পারেন। সুতরাং সুগারবেবির কাজ মানেই সেক্স, এমন ভেবো না মোটেই। বরং, তুমি পিঞ্জরকে জিগ্যেস করে দেখতে পারো, ফিজিক্যাল রিলেশনশিপ ছাড়া সুগারবেবি চাওয়া ক্লায়েন্টদের সংখ্যাই আমাদের এখন বেশি। কারণ মানুষ এখনকার লাইফস্টাইলে কোনোরকম বাঁধন বা দায়িত্ব ছাড়াই আনন্দ করতে চায়, এনজয় করতে চায়!”
তারও পরে প্রায় চল্লিশ মিনিট ধরে বিভিন্ন খুঁটিনাটি বুঝিয়ে মেঘমালাদি বক্তব্য শেষ করেছিলেন। তিতলিকে একটা ফর্ম ফিলাপ করতে হয়েছিল, বিভিন্ন মেডিকেল টেস্ট করিয়ে রিপোর্ট জমা দেওয়ার পর তিনমাসের ট্রেনিং শুরু হয়েছিল ওর রিফ্রেশারে।
পিঞ্জর অবশ্য ওকে পরে বলেছিল শুনে যতটা ভালো লাগছে ততটা কিন্তু মোটেই নয়। ক্লায়েন্ট যে অপশনটাই নিক না কেন, রিফ্রেশার যে সুগারবেবিকে সেই কাজে অ্যালট করবে, তাকে সেটা করতেই হবে। আর অনেকসময়েই প্রথমে ফিজিক্যাল রিলেশনশিপ চাইনা বলে এগ্রিমেন্ট করলেও পরে সেটা করতে বাধ্য করেন ক্লায়েন্ট। তারপর পিঞ্জর শুনিয়েছিল নিজেরই একটা অভিজ্ঞতা, কিভাবে একজন অত্যন্ত ক্ষমতাশালী মহিলা ওকে নিয়ে ঘুরতে যাওয়ার নাম করে তাজপুরে গিয়ে শারীরিক অত্যাচার চালিয়েছিল, বলেছিল, ”মনে রাখবি, এরকম খারাপ কিছু হলে কিন্তু তুই প্রোটেস্টও করতে পারবি না, তাতে তোরই প্রোফেশনের ক্ষতি হবে। আর আমাদের ক্লায়েন্টরা যে প্রত্যেকেই সুপাররিচ হয়, সেটা তো বিলের অ্যামাউন্ট দেখেই বুঝতে পারিস। আবার দেখবি ভালো এক্সপিরিয়েন্সও হবে, একজন ক্লায়েন্ট তো প্রায় দিন ভালো ভালো রান্না করে খাওয়াত আমায়। সবরকমের জন্যই প্রিপেয়ারর্ড থাকতে হবে। ট্যাক্টফুলি চলতে হবে তাই, বুঝলি?”
না, বোঝেনি তিতলি। তিনমাসের ট্রেনিং এ ওদের সবরকমভাবে গ্রুম করানো হয়েছে যাতে সব ধরনের বিষয়ে ঘণ্টার পর ঘণ্টা আড্ডা দিতে পারে, মানুষকে সঙ্গ দিতে পারে ওরা। তবে সঙ্গে এও বলে দেওয়া হয়েছে তিন বছরে অন্তত একটা উইথ ফিজিক্যাল রিলেশনশিপ কন্ট্রাক্ট নিতেই হবে। তিতলিদের ক্লাসের এগারোজনের মধ্যে মেয়ে ছিল সাতটা, সবার মুখের তখন পরিবর্তন ঘটলেও তিতলি কিছু ভাবেনি। ভেবে আর হবেটাই বা কি! ওর জীবনে যা ঘটার সবই বড্ড তাড়াতাড়ি ঘটে গেছে। কোন ছোটবেলায় বাপ মরে যাওয়া মেয়েকে মা যে কোনোমতে কলেজের গণ্ডিটা পার করাতে পেরেছে, এই ঢের। শরীরটাও ভালো নেই, তার ওপর মা-র বিয়েও হয়েছিল অনেক বয়সে। তিতলি যখন কলেজে পড়ত, তখনো মা চারটে বাড়ি রান্নার কাজ করে ধুঁকতে ধুঁকতে। কিন্তু কলেজ শেষ হবার পর তিতলিকে হন্যে হয়ে কাজ খুঁজতেই হল। তখনই কাগজে বিজ্ঞাপন দেখে এই বিপিও-টার খোঁজে কলকাতা আসা। কিন্তু, ওই চাকরিটা দিনদিন সহ্যের সীমা ছাড়াচ্ছিল তিতলির কাছে। একে হাড়ভাঙা বারো ঘণ্টা ডিউটি শেষে মাস গেলে সর্বসাকুল্যে বারোহাজার টাকা, তাতে কলকাতা শহরে মাথা গোঁজার ঠাঁই জুটিয়ে, নিজের টুকু রেখে মা-কে টাকা পাঠাতে যেন নাভিশ্বাস উঠত তিতলির। তবু দাঁতে দাঁত চিপে চালিয়ে যাচ্ছিলো, কিন্তু এরপরেও যখন প্রতিমাসেই চাকরি হারানোর ভয় নিয়ে থাকতে হত, ওর চোখের সামনেই বিনাকারণে ওর ঘনিষ্ঠ বান্ধবী কস্তুরীর সামান্য কারণে চাকরিটা গেল, আর থাকতে না পেরে জিজ্ঞেস করেই ফেলেছিল পিঞ্জরকে, অন্য কোনো কাজের সুযোগ ওর কাছে আছে কি?
তন্ময় হয়ে এমন ভাবছিল ও, কখন উবের-এর ড্রাইভার সামনে এসে দাঁড়িয়েছেন, ও খেয়ালই করেনি। চমকে উঠে তাড়াতাড়ি ব্যাগটা বুকের কাছে সামলে নিয়ে গাড়িতে উঠে বসল ও। লোকেশন দেওয়াই আছে, বালিগঞ্জের একটা অভিজাত আবাসন। প্রথমদিন, রিফ্রেশারের ট্রেনারের কথামতো বেশ বোল্ড সেজেছে ও। হাঁটু অবধি কালো ড্রেস পড়েছে একটা, সঙ্গে কালো জুতো। গলায় আর কানে শুধু একটু করে স্টোনের জুয়েলারি, ব্যস! বেশি জবরজং রিফ্রেশারের ক্লায়েন্টরা নাকি পছন্দ করে না।
সারাদিনের কাজের শেষে ক্লান্ত কলকাতা, ট্র্যাফিক লাইটের ঝলমলে আলোয় যতই এগোয় গাড়ি, ততই যেন ওর বুকের ভেতরের শব্দটা জোরালো থেকে জোরালোতর হতে থাকে। কি আছে ওর কপালে আজ? কেমন হবে ওর প্রথম ক্লায়েন্ট? যাকে আগামী এক বছর যখন দরকার তখনই ফোনে বা সাক্ষাতে সঙ্গ দিতে হবে ওকে?
ভাবতে ভাবতে গলাটা শুকিয়ে যায় তিতলির, হঠাৎ মনে পড়ে ওর চেয়ে কিছুদিনের সিনিয়র শুভশ্রীর বলা অভিজ্ঞতার কথা। শুভশ্রীর সুগারড্যাডি প্রথমদিন ওর সঙ্গে বেশ ডিসেন্ট ছিলেন, ডিনারের সঙ্গে গল্প করেছেন টুকটাক, খেলায় আগ্রহ জেনে শুভশ্রী সেই সম্পর্কে আরো হোমওয়ার্ক করতেও ভোলেনি। কিন্তু দিনপনেরোর মধ্যেই ওর ক্লায়েন্টের মুখোশ খসে পড়েছে, জানা গেছে বিকৃত যৌনাচারেই তিনি অভ্যস্ত। কিন্তু তখন আর কিছু করার নেই। মোটা অ্যাডভান্স পেয়ে গেছে শুভশ্রী, তখন আর বেরিয়ে আসা যায় না, রিফ্রেশারের নিয়ম অতি কড়া।
ঢকঢক করে বোতল থেকে অনেকটা জল খায় ও, বহুদিন আগে ফেলে আসা শিলিগুড়ির সেই হাকিমপাড়া মনে পড়ে ওর, সেই ছোটবেলার হালা ভালোলাগা, নাইন টেনে ক্লাসমেট অনীশের লাজুক চাউনি। বড় হওয়ার সঙ্গে সঙ্গে কত কি পালটে যায়! তিতলির ভবিষ্যৎ এবার থেকে কোন খাতে বইবে ও নিজেই জানেনা। নিজের দশায় নিজেরই হাসি পায় ওর, যতই এরকম নতুন প্রফেশনের নাম দিক, সফিস্টিকেটেড প্রস্টিটিউট ছাড়া আর কি হতে চলেছে ও?
হাল্কা একটা দীর্ঘশ্বাস ফেলে মুখটা আলগোছে মুছে ও শেষবারের মতো রিফ্রেশার থেকে পাঠানো ক্লায়েন্টের ডেটায় চোখ বোলাতে লাগলো। নাম ধাম নিয়মমতোই লেখা নেই, শুধু লেখা বয়স একাশি, ইন্টারেস্ট সিনেমা।
নিজের মনেই কেঁপে উঠল ও, একাশি! এই বয়সে সুগারবেবি চাইছে? এত বুড়ো, এদের বিকৃতি লেভেল আরো বেশি হয় ও শুনেছে। ঢোঁক গিলে ও ফোন করল পিঞ্জরকে, ”একাশি বছরের ক্লায়েন্ট আমার। কিভাবে ডিল করব রে? টেনশনে হাত পা কাঁপছে।”
পিঞ্জর ওপাশ থেকে অভয় দেয়, ”অত চাপের কিছু নেই। বেশি বাড়াবাড়ি দেখলে প্রথম দিন ফিরেই কমপ্লেন করবি গ্রিভান্স সেলে, ক্লায়েন্টের সাথে মিটের তিনদিনের মধ্যে বললে রিফ্রেশার রিভিউ করবে তোর প্রবলেম, তবে অ্যাপ্রেইজালে রেটিং কিন্তু বাজে হয়ে যাবে তোর।”
তিতলি অস্ফুটে বলল, ”তাহলে?”
পিঞ্জর বলল, ”আরে দ্যাখ না, উইথ না উইদাউট ফিজিক্যাল?”
তিতলি হাজারবার বোলানো ফরমের দিকে আবার তাকায়, ”উইথ!”
পিঞ্জর একটা গালাগাল দিলো কাঁচা, তারপর বলল, ”শালা একাশি বছরে এদের রসও আছে মাইরি!”
ইতিমধ্যে এসে পড়েছে তিতলির গন্তব্য, আলগোছে আকাশছোঁয়া কমপ্লেক্সটার দিকে তাকিয়ে তিতলি বলে, ”পৌঁছে গেছি। পরে করছি তোকে।”
ফর্মে দেওয়া ঠিকানামাফিক বিশাল বহুতলের লিফটে চড়ে সতেরো তলায় পৌঁছে তিতলি ইন্সট্রাকশন অনুযায়ী ডানদিকে ফেরে। একটাই ফ্ল্যাট রয়েছে সেদিকে। এইটাই হবে। নিয়মমতো, ক্লায়েন্টের নাম বা অন্যান্য ডিটেইলস কিছুই নেই ওর কাছে। সুগারবেবি হিসেবে ক্লায়েন্টের কোনো ডিটেইল ও কোনোভাবে জানতে পারলেও সেটা প্রকাশ করা সাংঘাতিক সিকিউরিটি ব্রিচ রিফ্রেশারের কাছে। এমনকি ফেসবুকের মতো সোশ্যাল নেটওয়ার্কে থাকাতেও রয়েছে নিষেধাজ্ঞা।
মনে মনে ট্রেনিং এর সব রুলগুলো আউড়ে নিল ও, তারপর মায়ের মুখটা মনে পড়ল হঠাৎ। এই কন্ট্রাক্টের অ্যাডভান্স পঞ্চাশ হাজার টাকার সিংহভাগই পাঠিয়ে দিয়েছে ও মা-কে। আরো পাঠাবে পরে। বুকের রোগটা ভালো করে সারাক ততদিনে মা, এমনিতে বয়সও হয়েছে প্রায় সত্তর, তার ওপর আঘাতে আঘাতে ভেঙে পড়েছে যেন আরো বেশি।
মনটা শক্ত করে ও কলিং বেল বাজায়। একবার, দু-বার। কোনো শব্দ নেই, তারপর একটু জোরে তিনবার।
ঠিক উনত্রিশ সেকেন্ডের মাথায় দরজাটা খুলে গেলে তিতলি হতভম্ব হয়ে গেল।
এতটাও ও আশা করেনি!
ক্লায়েন্ট যে মহিলা হবে এটা ওর মাথাতেও আসেনি।
আলোআঁধারি দামি আলোর ফ্ল্যাট, দেওয়ালে বহুমূল্য সব পেন্টিং, বিদেশি মার্বেলে মোড়া ডাইনিং-এর মাঝে দাঁড়িয়ে অশীতিপর একজন খুনখুনে বুড়ি, বয়সের ভারে ন্যুব্জ প্রায়। মুখের স্বাভাবিক আকৃতিটা অজস্র ভাঁজের মাঝে যেন হারিয়ে এতটুকু হয়ে গেছে। হাতদুটো কাঁপছে দ্রুতগতিতে। দন্তহীন ফোকলা গালদুটো যেন নিজের মনেই বকে চলেছে অবিরত।
বিমূঢ় তিতলি বলল, ”ন-নমস্কার ম্যাডাম! রিফ্রেশার থেকে আসছি আমি, অ্যাঞ্জেল রুহি আমার নাম!”
কথা শেষ হল না ওর। বুড়ির মুখটা উজ্জ্বল হয় উঠল, হাতটা টেনে ওকে ঘরের মধ্যে টানলে নিজের শরীরের সর্বশক্তি দিয়ে, কাঁপাকাঁপা গলায় কলকল করে উঠল, ”নাম জেনে কি করব রে মা! আমার সাথে থাকবি তো? গল্প করতে আসবি তো একটু আমার সাথে? বুড়ো হয়ে গেছি তো, একটু বকবক করতে চাই শুধু। পুরনো দিনের ছবি দেখতে আমি বড্ড ভালোবাসি রে! উত্তমবাবু, সুপ্রিয়া, সাবিত্রী আর সুচিত্রা! দেখবি তো আমার সঙ্গে বসে?”
তিতলি কি বলবে, সত্যিই বুঝতে পারছে না। ট্রেনিং-এ চটকদার কথা বলে কিভাবে ক্লায়েন্টকে ইম্প্রেস করানো যায়, সেটাই শেখানো হয়েছে বারবার, কেউ মনের গভীর থেকে কাতর হয়ে এভাবে ভালোবাসার ডাক দিলে কিরকম প্রতিক্রিয়া দেওয়া উচিৎ বলে দেয়নি তো রিফ্রেশারে!
কি করবে এখন ও? হাত ছাড়িয়ে চলে যাবে? গিয়ে জানাবে যে ক্লায়েন্ট পছন্দ নয়?
ও হতভম্ব হয়ে বলল, ”আপনি এতবড় ফ্ল্যাটে একা থাকেন? আপনার কেউ নেই?”
বুড়ি ফোকলা দাঁতে হাসল, ”সব আছে রে লো, ছেলে মেয়ে, সব থাকে বাইরে। ছেলেকে বলি নাতনিটাকে নিয়ে আয়, আসে না। মেয়েটাও আসে না নাতিটাকে নিয়ে। সক্কলে বড্ড ব্যস্ত যে! আমারই কোনো কাজ নেই। সারাদিন রতনের মা থাকে, রাত আটটা বাজলেই সেও চলে যায়। ছেলেকে রোজ ফোনে কাঁদতুম আমার কাছে আয়, আমার কাছে এসে বস, দুদণ্ড কথা বলি, তোকে দেখি, তোর হাতপা গুলোয় একটু হাত বুলিয়ে দিই!” বলতে বলতে বুড়ির চোখে জল চলে এসে, গলা ভিজে যায়, তোবড়ানো গাল বেয়ে নামে জলের ফোঁটা, ”ছেলে রেগে যেত রে মা! কাল বলল তোমার সঙ্গে সারাদিন গল্প করার জন্য একজনকে পাঠাচ্ছি, আর বিরক্ত করবে না আমায় বারবার। তার গায়ে হাত বুলিয়ে দিও, তাকে নিয়ে সিনেমা দেখো’খন।”
বলতে বলতেই নিজের শিরা ফুলে ওঠা শীর্ণ হাত দিয়ে তিতলির হাতে বুড়ি হাত বোলাতে থাকে, ”আসবি তো রে মা রোজ আমার কাছে? এট্টু গল্প করব আর একসঙ্গে সিনেমা দেখবো, আর কিছু না! আসবি তো?”
তিতলি যেন ততক্ষণে মনে মনে উত্তরবঙ্গ এক্সপ্রেস ধরে পৌঁছে গেছে বহু দূরে শিলিগুড়ির এক গ্রামে, কোন এক খুনখুনে বুড়ির কাছে। সে-ও কি এভাবেই মেয়ের জন্য চোখের জল ফ্যালে, মেয়ের গায়ে একটু হাত বুলিয়ে দেওয়ার জন্য তারও কি প্রাণ করে আঁকুপাঁকু?
সত্যিই তো, মায়ের সাথে সন্তানের টানই সবচেয়ে বেশি ফিজিক্যাল, নাড়ির টান। সুগারবেবি কন্ট্রাক্ট ফর্মে ভুল নেই বিন্দুমাত্র!
ছলছলে চোখে ওর ক্লায়েন্টের হাতদুটো জড়িয়ে ধরল তিতলি।
এতদিন বাদে দূর থেকে প্রবীরকে দেখে কাঁকনের বুকের ভেতরটা হঠাৎ কেমন কেঁপে উঠল, ঠিক দেখছে তো?
সত্যিই প্রবীর?
একি রে বাবা! সবে বিয়েবাড়িতে ঢুকেছে, ঢুকতে না ঢুকতেই এইরকম সমাপতন?
মকটেলটা নিতে যাওয়ার অছিলায় একটু তফাতে চলে এল ও। ইদানীং সব বিয়েবাড়িতেই বারের কায়দায় সফট ড্রিঙ্কস কাউন্টার শুরু হয়েছে, তাতে বিভিন্ন ধরনের ফ্র্যুট জ্যুস বা ককটেলের ব্যবস্থা রয়েছে। আর এদের তো আরো এলাহি ব্যাপার, বিশাল বড় একটা বাগানবাড়ির একেকটা দিককে একেকরকম থিমে সাজানো হয়েছে, কোথাও স্টার্টার, কোথাও শুধুই মেইন কোর্সের খাওয়া দাওয়া, কোথাও বিয়ে হবে, কোথাও শুধু ড্রিঙ্কস আর আইসক্রিম, কোথাও আবার নির্ভেজাল আড্ডার ব্যবস্থা করা। একদিকে আবার বিশাল এলসিডি টিভি লাগানো হয়েছে, সেখানে বিয়ের যাবতীয় রিচুয়াল লাইভ সম্প্রচার করা হবে।
নবনীতাদি বেশ বয়সেই বিয়ে করছে, এতদিন পয়সা কামিয়েওছে প্রচুর, সুতরাং খরচা তো করবেই।
সত্যি, কার সাথে কার কিভাবেই না আলাপ হয়! নবনীতাদি ছিল কাঁকনের ডিভোর্স লইয়ার। যদিও ওদের ডিভোর্সের সময় জটিলতা কিছুই হয়নি, ও ভালো চাকরি করে, ফলে কোনো খোরপোষও দাবি করেনি। তবু নিয়মমাফিক একজনকে তো লাগেই। তাছাড়া, প্রবীর ছেলেমানুষি গোঁ ধরে বসেছিল যে ডিভোর্স পেপারে কিছুতেই সাইন করবে না, পরে অবশ্য কাঁকনের রাগ দেখে মেনে নেয়। সেই থেকেই কাঁকনের সঙ্গে নবনীতাদির যোগাযোগ আজও অটুট! তেমন মাখামাখি না থাকলেও সুন্দর একটা সম্পর্ক গড়ে উঠেছে দুজনের। মাঝে মাঝেই ফোন করে খোঁজ নেয় দুজন দুজনের, কোনো অকেশনে দুজনেই দুজনকে নিমন্ত্রণ করে।
কাঁকন বেশি কিছু চিন্তা না করে একটা ব্ল্যু লেগুন নিয়ে একটু দেয়াল ঘেঁষে আড়াল হয়ে গেল। বিয়েবাড়িতে ঢুকে অবধি এখনো নবনীতাদির সঙ্গে দেখাই করেনি ও, তবু কাঞ্জিভরমের ভারি আঁচলটাকে আর ফ্যাশনের তোয়াক্কা না করে টেনে পেছন দিক দিয়ে নিয়ে এসে কোমরে গুঁজল, তারপর স্ট্র-টা মুখে দিয়ে আড়চোখে দেখতে লাগল একটু দূরে দাঁড়িয়ে থাকা লোকটাকে।
হ্যাঁ, কোনো সন্দেহ নেই। প্রবীরই বটে। সেই একইরকম ঘাড় বাঁদিকে বেঁকিয়ে ডান হাতটা কোমরে ঠেস দিয়ে দাঁড়িয়ে থাকা, সেই ঢেউখেলানো চুল, আর সেই চিরাচরিত ঠোঁট বেঁকিয়ে হাসি। একসময় ওই হাসি দেখেই প্রেমে পড়েছিল কাঁকন, আবার একটা সময় এমন এসেছিল যে ওই হাসিটা দেখলেই রাগে সারা শরীরটা জ্বলে যেত।
কিন্তু এখন ভালোলাগা খারাপলাগা কিছুই মনে হল না, কেমন যেন একরাশ কৌতূহল এসে ভিড় করল মনে।
প্রবীর কলকাতায়!
ডিভোর্সের পর যতদূর শুনেছিল প্রবীর ট্রান্সফার নিয়ে দিল্লি চলে গিয়েছিল। ওখানেই তো ওর বাড়ি ছিল। বাড়ি বলতে অবশ্য নিজেরই একটা ফ্ল্যাট, এমনিতে তো তিনকুলে কেউ ছিল না। তারপর প্রায় পাঁচ বছর হয়ে গেছে ওর আর কোনো খবরই পায়নি কাঁকন।
পাওয়ার চেষ্টাও যে করেছে তা নয়।
প্রথম প্রথম প্রবীরের নাম শুনেই রাগে ঘৃণায় মুখ কুঁচকে উঠত, কোথা থেকে কান্না এসে ভরে যেত চোখের জল, অস্থির লাগত, মনে হত এক্ষুনি শেষ করে ফেলে জীবনটা, কি হবে এভাবে বেঁচে?
কখনো কখনো আবার দুর্বলও হয়ে পড়ত, মনে হত কোর্টকাছারি, কাদা ছোঁড়াছুঁড়ি সব ভুলে ছুটে চলে যায় ওর কাছে, তখন অনেক কষ্টে নিজেকে কন্ট্রোল করতে হত।
তারপর সময়ের সাথে সাথে সেই প্রাথমিক অভিব্যক্তিটা থিতিয়ে গেছে, মনে যে একেবারেই পড়ত না, তা নয়, কিন্তু ওই টুকুই, ওর সংসারটা ভাঙার জন্য আর কষ্ট হত না খুব একটা।
তবে হ্যাঁ, শূন্যতা তো একটা থেকেই যায়, বিশেষ করে একা থাকলে।
বরং বছরখানেক আগে নেহাৎ কৌতূহল থেকেই ফেসবুকে খোঁজাখুঁজি করেছিল একবার, পেয়েও ছিল, কিন্তু প্রবীর যে ফেসবুকে ইনঅ্যাক্টিভ, সেটা কাঁকন বুঝেছিল। ছবি, আপডেট কিছুই ছিল না তেমন।
কাঁকন শেষ হয়ে যাওয়া জ্যুসের গ্লাসটা ওয়েস্টবক্সে রাখার ছল করে আরো খানিকটা ওদিকে সরে গেল, প্রবীর কিন্তু বেশ মুটিয়েছে, শার্টের উপর দিয়ে ভুঁড়িটা বোঝা যাচ্ছে ভালোই, সামনের চুলটাও একটু পাতলা হয়েছে। বিয়ে তো আর করেনি বলেই জানে, তবু সত্যি কি করেনি?
ও একটু উঁকিঝুঁকি দিল, নাহ! আশপাশে কাউকে দেখাও যাচ্ছে না।
কাঁকনের চিরকালই একটু বেশি কৌতূহল সবেতে, ঘাড় বেঁকিয়ে বারবার দেখতে গিয়ে একটা কাণ্ড হল, একজন শেরওয়ানি পড়া ভদ্রলোক আইসক্রিম নিয়ে বেরোচ্ছিলেন, কাঁকনের হঠাৎ পিছিয়ে আসাতে তিনি হুড়মুড়িয়ে পড়লেন কাঁকনের গায়ে, আর ওনার হাতের চকোসিরাপ দেওয়া বাটারস্কচ আইসক্রিমটা পিছলে পড়ে গেল ঠিক কাঁকনের ঘাড়ে, মুহূর্তে সেটা গড়িয়ে পড়ে ওর পিঠ, ব্লাউজ মাখামাখি হয়ে গেল।
কাঁকন প্রথমে হকচকিয়ে গেল, তারপর ভদ্রলোকের দিকে এমন আগুনঝরা দৃষ্টিতে তাকাল, কলিযুগ না হলে শিওর ভদ্রলোক ভস্ম হয়ে যেতেন, ‘শিট! আপনি কি চোখে দেখতে পান না? কি করলেন বলুন তো? কোনো মানে হয়?’
ভদ্রলোক মুহূর্তে মিইয়ে গেলেন, ‘না মানে আমি ঠিক ইচ্ছে করে…!’
ভদ্রলোক কিরকম একটা চেনা চেনাও লাগছিল, কোথাও দেখেছে কি এর আগে? দেখলেও তা নিয়ে ও একেবারেই মাথা ঘামাল না, এমনিতেই ওর পিঠটা চটচট করছিল, দেখতে না পেলেও বুঝতে পারছিল ওর সাধের দামি ব্লাউজটার পুরো বারোটা বেজে গেছে। ইশ! পুজোর সময় কত বুটিক ঘুরে এই ব্লাউজটা কিনেছিল।
ও ঝাঁঝিয়ে উঠল, ‘ইচ্ছে করে কেউ খুনও করে না বুঝলেন, সেটাও আর কোনো উপায় না থাকাতেই করে! দেখছেন দাঁড়িয়ে আছি, দেখেশুনে হাঁটবেন না? আমার সাড়ে বারো হাজার টাকার কাঞ্জিভরম…!’ শোকে দুঃখে কাঁকন প্রায় মূর্ছা যেতে বসল।
ভদ্রলোক বললেন, ‘আই অ্যাম এক্সট্রিমলি স্যরি ম্যাডাম! আসলে আমি একটু আগেই এসেছি, আমার ভাগনে তো নিতবর, হঠাৎ বায়না করল যে…!’
এইসব আবাল পাবলিকগুলো কোথা থেকে আসে মাইরি?
আর নবনীতাদিকেও বলিহারি, কোনো কাণ্ডজ্ঞান নেই! এতবড় দুঁদে সিভিল লইয়ার, একটা স্ট্যান্ডার্ড দেখে নেমন্তন্ন করবে তো! লোকটা পড়েছে জমকালো পোশাক, এদিকে দ্যাখো, কোনো বেসিক ম্যানারিজম নেই!
ততক্ষণে আশপাশ থেকে পাঁচ-ছরকমের উপদেশ উড়ে আসতে চলেছে, একটা লোক বলল, ‘দিদি, বাথরুমে গিয়ে ধুয়ে নিন বরং নাহলে উঠবে না পরে, কোকো তো!’
কাঁকন ইয়র্কার মারার ভঙ্গিতে তীক্ষ্নচোখে সোজা তাকাল লোকটার দিকে, ‘ধুয়ে দিলে এখন কি পড়ে থাকব আমি?’
লোকটা অপ্রস্তুত হয়ে আমতা আমতা করতে লাগল।
তখন আরেকজন মোটা ভদ্রমহিলা বক্তব্য রাখলেন, ‘তুমি বরং বাড়ি চলে যাও, দামি ব্লাউজ তো, ওই দাগ নাহলে আর উঠবে না!’
কাঁকনের অসহ্য লাগছিল, কি একটা বলতে যাবে হঠাৎ দেখল প্রবীর এদিকে এগিয়ে আসছে। ও ঝট করে পেছন ফিরে যাওয়ার চেষ্টা করল, কিন্তু পারল না, তার আগেই প্রবীরের গলা শোনা গেল, ‘আরে কি হল, সুপ্রিয়দা চলুন, এসেই এদিকে চলে এলেন কেন, ওদিকে রেজিস্ট্রার বসে আছে তো!’
এটুকু বলেই প্রবীর দমল না, সোজা এগিয়ে আসতে লাগল কাঁকনের দিকে, ‘আরে ম্যাডাম, উনি তো ইচ্ছে করে করেননি বলুন, বরকে এইভাবে এখানে আটকে রাখলে হবে? লগ্ন তো বয়ে যাচ্ছে। আজকের দিনে তো উনিই…!’ বলতে বলতে প্রবীর কাঁকনের মুখোমুখি হয়ে থমকে দাঁড়িয়ে পড়ল।
ওর দিকে তাকিয়ে প্রবীর যেন বিস্ময়ে স্থবির হয়ে গেল।
কাঁকনের হৃৎপিণ্ডটা এমনিই খরগোশের মতো লাফাচ্ছিল, তার ওপর প্রবীরের কথা শুনে ও প্রায় ভির্মি খায় আর কি!
এই আধবুড়ো লোকটা বর?
কি লজ্জার কথা! ছি ছি, বরকেই কিনা ও এতগুলো কথা শুনিয়ে দিল?
এইবার যদি নবনীতাদির বাড়ির লোকই ওকে দুটো কথা শুনিয়ে দেয়?
ও খুব কনফিউজড হয়ে গেল, আড়চোখে দেখল বরবাবাজি তখনো ওর মুখের দিকে বেশ অসন্তুষ্টভাবে তাকিয়ে আছেন। নবনীতাদি বলেছিল ওর বরও নাকি উকিল।
ওদিকে আশপাশের ফিসফাস ওর ব্লাউজের সংকটময় ভবিষ্যতের চিন্তা ছেড়ে এখন ‘ওমা, এটাই বর! বুঝতেই পারিনি!’ তে দাঁড়িয়েছে।
পুরো জায়গাটায় যেন হঠাৎ করেই কাঁকন ভিলেন হয়ে গেল।
কাঁকন আর ভাবল না, তড়িৎ গতিতে সরে এল জায়গাটা থেকে, যত তাড়াতাড়ি এই গ্যাদারিং থেকে কেটে পড়া যায় ততই ভালো। একদিকে ভালই হয়েছে এই বিশাল বাগানবাড়িটায়, এতবড় ক্যাম্পাস, ও অনেকটা লন দিয়ে হেঁটে খুব সুন্দর করে সাজানো একটা ছোট্ট লেকের সামনে চলে এল।
কিরকম একটা অস্বস্তি হচ্ছে। এক প্রবীরের আকস্মিক আবির্ভাব, দুই খোদ বরের সাথে ঝামেলা।
উফ, কাঁকনের সাথেই এইরকম হয় সবসময়।
ও কি না খেয়েই বেরিয়ে যাবে? এসে থেকে তো নবনীতাদির সঙ্গে দেখাই করা হল না, অফিস থেকে সোজা এসেছে, খিদে পেয়েছে বলে প্রথমেই জ্যুস খেতে চলে গিয়েছিল। গিফটটাও দেওয়া হয়নি এখনো!
কি বিচ্ছিরি লাগছে। একে তো চটচটে ভেজা ব্লাউজ, তার উপর এই উটকো ঝামেলা। দূর থেকে একটু দূরের হিন্দি গানের সঙ্গে কয়েকজনের উদ্দাম নাচ এখান থেকেই ও দেখতে পাচ্ছিল।
আচ্ছা বরটাই বা কেমন, নিজেই চলে এসেছে ভাগনের জন্য আইসক্রিম নিতে? আর কেউ ছিল না? না কপালে চন্দন, না গলায় মালা, কি করে চিনবে কাঁকন?
কোনো মানে হয়?
হঠাৎ ও অনুভব করল এই ফাঁকা জায়গায় ওর পাশে এসে কে দাঁড়িয়েছে। পাশে তাকাতেই ও প্রবীরকে দেখতে পেল।
প্রবীর ওর পেছন পেছন চলে এসেছে?
প্রবীর বলল, ‘তুমি!’
কাঁকন অন্যদিকে তাকিয়ে যতটা সম্ভব স্বাভাবিক থাকার চেষ্টা করতে করতে নিরুৎসাহিত গলায় বলল, ‘হ্যাঁ, আমি। কে-কেমন আছ?’
প্রবীরের চোখ থেকে তখনো বিস্ময় যায়নি, ‘আমি বিশ্বাসই করতে পারছি না, তোমার সঙ্গে আমার কখনো দেখা হবে।’
কাঁকন কি বলবে বুঝতে পারল না, ডিভোর্স হয়ে যাওয়া বরের সাথে দেখা হলে কি বলা উচিত?
ও কিছুক্ষণ একটু উসখুস করল, তারপর বলল, ‘তুমি দিল্লিতে ছিলে না?’
প্রবীর বলল, ‘হ্যাঁ, দিল্লি থেকেই এসেছি।’
লেকের চারপাশে আলোর মালা দিয়ে সাজানো থাকলে কি হবে, লেকের জলটা বেশ অপরিষ্কার, সবুজ শ্যাওলার দিকে তাকিয়ে কাঁকন একটা ঢোঁক গিলল, ‘বিয়ে করেছ?’
প্রবীর বলল, ‘পাগল! ন্যাড়া বেলতলায় ক-বার যায় বল! তুমি করেছ নিশ্চয়ই?’
প্রবীরের এই ঠেস মেরে কথা বলার বদভ্যাসটা আর গেল না, মনে মনে কাঁকন ভাবল। এখনো পালটায়নি। অবশ্য এখন আর পাল্টাবেই বা কেন! যখন সংসার পেতেছিল দুজনে, তখনই পালটায় নি, আর এখন তো ছাড়া গোরু!
আজও অফিস থেকে এসে ক্লান্ত শরীরে যখন বিছানায় গা এলিয়ে দেয় কাঁকন, ওর সাততলার জানলা থেকে দূরের ব্যস্ত রাস্তাটার উল্কার গতিতে ছুটে চলা গাড়িগুলোর হেডলাইট চোখে পড়ে, ভাবে, সত্যিই যে ওদের ডিভোর্সটা কেন হল! লোকের সংসার ভাঙার কত গুরুত্বপূর্ণ কারণ থাকে। তৃতীয় ব্যক্তি, টাকা পয়সা, কম্প্যাটিবিলিটি! ওদের এসব কিছুই সমস্যা ছিল না। দুজনেই ভালো রোজগার করত, ভালোবাসতো দুজন দুজনকে মন থেকে। কিন্তু, তবু ওদের আলাদা হয়ে যেতে হল।
আচ্ছা, এই জন্য কি কাঁকন দায়ী?
কাঁকন মাথা নাড়ল, ‘আমিও যখন ন্যাড়া, তখন আমিও বা বেলতলায় যেতে যাব কোন দুঃখে? একাই বেশ আছি।’
প্রবীর হেসে ফেলল, ‘তুমি কিন্তু আগের মতোই আছ, একটু মুটিয়েছ, আর চুলটা ছোট করে ফেলেছ, বাট এখন বেশ লাগছে।’
নাহ, প্রবীর একচুলও বদলায়নি! ঠিক একইরকমভাবে প্রশংসার মধ্যে খুঁতগুলোকে ঢুকিয়ে একটা জ্বালাধরানো মুড তৈরি করে দেবে, এসব করে যে ও কি সুখ পায়!
কাঁকন সঙ্গে সঙ্গে বলল, ‘তুমিও তো ভাই। বুড়ো হয়ে গেছ একদম!’
প্রবীর এবার শব্দ কর হাসল, ‘যা ভেবেছিলাম! ঠিক একইরকম ঝগড়ুটে রয়ে গেল!’
কাঁকন আর কথা বাড়াল না, ‘নাহ যাই, গিফটটা দিতে হবে!’ ও এগোতে উদ্যত হল।
কাঁকন হাঁটতে শুরু করতেই প্রবীর খপ করে হাতটা ধরল, ‘কোথায় যাচ্ছ? খবরদার যেয়ো না! সুপ্রিয়দা তোমাকে এখন পাগলের মতো খুঁজছে, দেখতে পেলেই বউয়ের বাড়ির কাছে চালান করে দেবে। হুলুস্থুলু বেঁধে গেছে একদম, সবাই খুঁজছে তোমায়।’
কাঁকন ভ্রু কুঁচকে প্রবীরের দিকে তাকালো, সত্যি বলছে না মিথ্যে, কিছুই বোঝার উপায় নেই।
প্রবীর ওকে চুপ করে যেতে দেখে বলল, ‘তার চয়ে চলো একটু বাইরে ঘুরে আসি। সামনের ওই কফিশপটায় যাবে?’
লেক পেরিয়ে রাস্তার ওপাশে একটা কফিশপ।
কাঁকন আবার চিরকালই একটু হিসেবি, বিনে পয়সায় এখানে এত খাবার থাকতে বেকার পয়সা খরচা করে এখন কফি খেতে যাবে? ও না বলতে যাচ্ছিল, কিন্তু খিদেও পেয়েছে বেজায়, এদিকে এখন খাওয়ার জায়গায় যেতে ঠিক ভরসা হচ্ছে না। বাধ্য হয়েই ও ঘাড় হেলাল।
ওরা অনেক বছর বাদে পাশাপাশি হেঁটে রাস্তা পেরোচ্ছিল।
দুজনে কফিশপটায় এসে একটা ছোট্ট টেবিলের দুদিকে মুখোমুখি বসল।
প্রবীর দু-কাপ কফির অর্ডার দিয়ে ওর দিকে তাকাল, ‘তারপর? কি খবর ম্যাডামের?’
কাঁকন বলল, ‘ভালো।’ তারপর একটু আমতা আমতা করে বলল, ‘বাই দ্য ওয়ে, তুমি এখানে কিভাবে ইনভাইটেড হলে?’
প্রবীর মিটিমিটি হাসল, ‘তুমি যেভাবে ইনভাইটেড হয়েছ সেভাবেই।’
‘বুঝলাম না।’ কাঁকন অবাক।
প্রবীর একটা সিগারেট ধরাল, ফস করে খানিকটা ধোঁয়া ছেড়ে বলল, ‘সুপ্রিয়দা’-কে ভুলে গেলে নাকি? আমার ল-ইয়ার ছিল তো!’
কাঁকন হাঁ হয়ে গেল। মানে!
ওকে অবাক হয়ে যেতে দেখে প্রবীর সিগারেটের খানিকটা ছাই টোকা দিয়ে ফেলে হাসল, ‘কি হল, বিশাল অবাক হয়ে গেছ মনে হচ্ছে! কেন তুমি জানো না নাকি? মালদুটো আমাদের ডিভোর্স করিয়ে দিল, আর সেখান থেকে নিজেরাই লটকে গেল।’
কাঁকনের বিস্ময়ের ঘোর তখনো কাটছিল না, সেইজন্য বরটাকে চেনা চেনা লাগছিল, ‘মানে আমাদের কেস চলার সময় ওদের অ্যাফেয়ার শুরু হয়েছিল?’
প্রবীর বলল, ‘ইয়েস! তুমি তো ডিসাইড করে নিয়েছিলে কিছুতেই আর আমার সঙ্গে থাকবে না, কারণটা যে কি, আজও বুঝলাম না। কাউকে বিয়েও তো করলে না! মাঝখান থেকে এরা দুজনে ফিটিং হয়ে গেল।’
কাঁকন কিচ্ছু বলতে পারল না। প্রবীরের কথাটা যে খুব ভুল তা নয়। ওদের সংসারে কোনো বড় গণ্ডগোল ছিল না। কিন্তু কাঁকনের হঠাৎ করেই যেন দমবন্ধ লাগতে শুরু করেছিল। প্রবীর প্রায়ই ট্যুরে বেরিয়ে যেত, কাঁকনেরও অফিসে দায়িত্ব বাড়তে শুরু করেছিল, দুজনের দুজনের সাথে সময় কাটানোটা এতটাই কমতে শুরু করেছিল যে যেটুকু সময় কাটাত, সেইটুকুতে বাসা বাঁধতে শুরু করেছিল পারস্পরিক অবিশ্বাস, খোঁচা আর শ্লেষ। প্রবীর কিছু বললে কাঁকন সহজভাবে নিতে পারত না, কাঁকন কিছু বললে প্রবীর উল্টোভাবে ধরত।
কাঁকন চিরকালই অধৈর্য, দুম করে একদিন ঠিক করে নিয়েছিল, এইভাবে জন্তুর মতো পাশাপাশি থাকার চেয়ে মানুষের মতো আলাদা থাকা অনেক সন্মানের, অনেক শান্তির!
এখন এই কয়েক বছরের একাকী জীবনে মাঝে মাঝে অবশ্য ও ভাবে, সত্যিই কি ওর ডিসিশনটা ঠিক ছিল? প্রবীর তো ডিভোর্স চায়নি, চেয়েছিল সব মিটিয়ে নিতে। কিন্তু কাঁকনই ওই বাঁধন থেকে বেরিয়ে আসতে পাগল হয়ে উঠেছিল।
ও কি ঠিক করেছিল? নাকি তখন ওদের উচিত ছিল দুজন দুজনকে আর সময় দেওয়া!
ওর হঠাৎ করে নবনীতাদির ওপর অসম্ভব রাগ হচ্ছিল। কই ওকে তো এতদিন একবারও বলেন যে নবনীতাদি ওদেরই কেসের রাইভ্যালকে বিয়ে করতে চলেছে?
রাগে ওর মুখ লাল হয়ে গেল, ‘তুমি জানতে এই ব্যাপারটা?’
প্রবীর আরো একটা লম্বা ধোঁয়া ছাড়ল, ‘অফ কোর্স! ওইজন্যই তো দিল্লি থেকে এসেছি। তোমার সঙ্গে যে ওই ঝগরুটে মহিলার খুব দোস্তি সেটা তো আগেই জানতাম!’ একটু থেমে ও কাঁকনের দিকে গাঢ় চোখে তাকাল, ‘তুমি কি ভেবেছ আমি এই বিয়েবাড়ি অ্যাটেন্ড করতে এসেছি? ধুস! আমি তো এসেছি তোমাকে দেখতে!’
কাঁকন আড়ষ্টভাবে চোখ নামিয়ে নিল প্রবীরের দিক থেকে, একটু থেমে গিয়ে বলল, ‘এ-এটা কিন্তু সম্পূর্ণ বেয়াইনি! দাঁড়াও না, আমি কোর্টে মামলা করবো।’
প্রবীর থতমত খেয়ে গেল, ‘মামলা? কিসের মামলা? কার এগেনস্টে মামলা?’
কাঁকন তেড়ে উঠল, ‘ওই দুজনের এগেনস্টে। আমাদের কেসে ওরা দুজন দুজনের অপোনেন্ট ছিল, তারপরেও তেলে জলে এক হল কি করে? তার মানে এটাই দাঁড়াচ্ছে যে তারা আদৌ নিজেদের কাজে লয়্যাল ছিল না। মাঝখান থেকে আমরা কিনা বলির পাঁঠা হয়ে গেলাম।’
প্রবীর এবার হো হো করে হেসে উঠল, ‘আমরা বলির পাঁঠা হলাম? এসব কি বলছ কাঁকন? আমি পাঁচ মাস অবধি তোমায় ঝুলিয়ে রেখেছিলাম কারণ আমি চেয়েছিলাম যাতে শেষ অবধি ডিভোর্সটা না হয়। কিন্তু তোমার আর তোমার ওই উকিল বুড়িটার জেদে আমাদে শেষে সই করতে হল।’
কাঁকন চুপ করে গেল। তখন সত্যিই কাঁকন একটু বেশিই হয়তো গোঁ ধরে বসেছিল।
এখন এতদিন বাদে মনে হয় সেগুলোর সত্যিই কি কোনো দরকার ছিল? এই যে এতদিন ধরে ও একা একা রয়েছে, নিজের মতো জীবন কাটাচ্ছে, কেউ কিছু বলার নেই, কেউ ঘর নোংরা করার নেই, ভিজে তোয়ালেটা খাটের উপর রাখার কেউ নেই, খুব সুখে আছে কি?
মাঝে মাঝে তো ভীষণ একা লাগে, তখন প্রবীরের আদর করে খাওয়ানো, ভালোবেসে কথাগুলো কি ঝোড়ো হাওয়ার মতো মনে পড়ে না?
কাঁকন বলল, ‘তুমি ফেসবুকে নেই?’
প্রবীর এবার হাসল, ‘আছি তো! তবে ছদ্মনামে। লুকিয়ে ফলো করি তোমায়। আগের মাসেই কেমন একা একা অরুণাচল ঘুরে এলে! আমার সেগুলো দেখে আমাদের হানিমুনের কথা মনে পড়ে গেল। সেই খাজিয়ারের ভ্যালি! সেই ডালহৌসির রাত! আচ্ছা…’ ও হঠাৎ ঝুঁকে এল সামনের দিকে, ‘তুমি কি আমাকে একটুও মিস করো না?’
সেদিনের পর প্রায় তিন মাস কেটে গেছে। কাঁকন আজ খুব ব্যস্ত। ছুটির দিন ঠিকই, কিন্তু আজ ও নবনীতাদি আর সুপ্রিয়দা-কে খেতে বলেছে ওর বাড়িতে।
সেদিন ওই ডামাডোলে আর বিয়েবাড়িতেই ফেরেনি ও, সোজা চলে এসেছিল বাড়ি। নবনীতাদিকে পরে বলেছিল গায়ে আইসক্রিম পড়ে গিয়েছিল বলে চলে আসতে হয়েছে।
নবনীতাদি আর সুপ্রিয়দা এল প্রায় বেলা সাড়ে দশটা নাগাদ। কাঁকন প্রথমে একটু ঠান্ডা শরবত করে দিয়েছিল, সেটা খেয়ে একটু জিরোতেই নবনীতাদি বলল, ‘উফ! কি গরম পড়েছে বলো কাঁকন! তোমার জামাইবাবু তো আলিস্যি করে বেরতেই চাইছিল না, আমিই জোর করে…!’
নবনীতাদির কথা শেষ হতে না হতেই ভেতরের ঘর থেকে ফালি করে কাটা আমের প্লেট নিয়ে কাঁকনের রাত দিনের কাজের লোক সবিতা ঢুকল, পেছন পেছন যে ঢুকল তাকে দেখে সুপ্রিয়দা ভূত দেখার মতো চমকে উঠল, ‘একি প্রবীর, তুমি এখনো!’
নবনীতাদিও বেজায় চমকেছে। বিস্ফারিত চোখে কাঁকনের দিকে তাকাল, ‘প্রবীর এখানে…!’
কাঁকন মিষ্টি হেসে নবনীতাদির হাত থেকে ফাঁকা শরবতের গ্লাসটা নিল, ‘ওই জন্যই তো তোমাদের আরো ডাকলাম গো। আমাদের বিয়ে ভাঙতে গিয়ে তোমরা নিজেরাই এক হয়ে গিয়েছিলে আমি তো জানতামই না!’
‘না মানে!’ নবনীতাদি একটু তোতলাচ্ছিল, ‘তুমি শুনলে আসলে কি ভাববে তাই…!’
কাঁকন বলল, ‘বিবেকের দিক দিয়ে কোনো খারাপ লাগা এল না? মনে হল না যে যে অন্য দুজনের সংসার ভাঙ্গার জন্য সালিশি করলাম, আবার নিজেরাই জুড়ে গেলাম?’
নবনীতাদি প্রচণ্ড অপ্রস্তুত হয়ে পড়ল, ‘তুমি প্লিজ এভাবে নিও না কাঁকন, আমারও ভীষণ খারাপ লাগছিল। প্লিজ ভুল বুঝো না আমাদের…!’
কাঁকন গম্ভীরভাবে বলল, ‘তোমাদের আমরা ক্ষমা করতে পারব? কি মনে হয়?’
আনন্দের পরিবেশ মুহূর্তে থমথমে।
নবনীতাদি চুপ।
সুপ্রিয়দা একটু গলাখাঁকারি দিয়ে বলতে গেল, ‘না কাঁকন, তুমি ওভাবে নিও না, ওটা তো আমাদের প্রোফেশান ছিল, তারপর তোমাদের সাথে…!’
নবনীতাদি বলল, ‘কাঁকন আমাদের প্লিজ ক্ষমা করে দাও, মনে কোনো রাগ পুষে রেখো না, তখন তো তুমিও খুব একগুঁয়ে হয়ে বসেছিলে বলো। আমি এইজন্যই তোমাকে কিছু বলতে পারিনি…!’
কাঁকন উত্তেজিতভাবে বলল, ‘তখন তো আসলে বুঝিইনি, যে সব মানুষেরই ভালমন্দ আছে নবনীতাদি! নিজের ইগো আর দম্ভের বশে বুঝিইনি যে দৈনন্দিন রাগটাও একরকমের ভালোবাসা। এখন বুঝি, ভালো আর মন্দ দুটোকে মেনে নিয়ে একসাথে থাকাটাই ভালোবাসা। একাএকা থাকার মধ্যে কোনো ক্রেডিট নেই, কিন্তু দুটো মানুষ ঝগড়া করুক, ঝাঁটি করুক, সুখে দুঃখে একে অন্যের পাশে থাকাটাই আসল, তাতেই আসল আনন্দ!’ কথাটা শেষ করে ও একটু থামল।
নবনীতাদি আর সুপ্রিয়দা হাঁ করে তাকিয়ে আছে ওদের দিকে।
কাঁকন এবার গম্ভীরমুখে বলল, ‘ক্ষমা করতে পারি, একটা শর্তে।’
সুপ্রিয়দা বলল, ‘শ-শর্ত! কি শর্ত?’
কাঁকন এবার হেসে ফেলল, ‘ডিভোর্স হয়ে যাওয়ার পর যদি স্বামী-স্ত্রী আবার বিয়ে করতে চায় সে ব্যাপারে তোমাদের আইনি নিয়মকানুন কি আছে বলে ফ্যালো জলদি!’
নবনীতাদি চোখ গোলগোল করে ওদের দুজনের দিকে তাকিয়ে নিল, অকৃত্রিম আনন্দের গলায় বলল, ‘মানে! আমার তো বিশ্বাসই হচেচ্ছ না যে…!’
কাঁকন মুচকি হাসল, ‘দুই উকিল মিলে আমাদের বিয়ে ভেঙেছিল, এবার দুজনকেই জুড়তে হবে কিন্তু!’ কথাটা বলেই ও পাশে দাঁড়িয়ে থাকা প্রবীরের হাতটা জড়িয়ে ধরল।
যত ঝড়ঝাপটাই আসুক, এই হাত ও আর কোনোদিনও ছাড়বে না!
এতদিন বাদে দূর থেকে প্রবীরকে দেখে কাঁকনের বুকের ভেতরটা হঠাৎ কেমন কেঁপে উঠল, ঠিক দেখছে তো?
সত্যিই প্রবীর?
একি রে বাবা! সবে বিয়েবাড়িতে ঢুকেছে, ঢুকতে না ঢুকতেই এইরকম সমাপতন?
মকটেলটা নিতে যাওয়ার অছিলায় একটু তফাতে চলে এল ও। ইদানীং সব বিয়েবাড়িতেই বারের কায়দায় সফট ড্রিঙ্কস কাউন্টার শুরু হয়েছে, তাতে বিভিন্ন ধরনের ফ্র্যুট জ্যুস বা ককটেলের ব্যবস্থা রয়েছে। আর এদের তো আরো এলাহি ব্যাপার, বিশাল বড় একটা বাগানবাড়ির একেকটা দিককে একেকরকম থিমে সাজানো হয়েছে, কোথাও স্টার্টার, কোথাও শুধুই মেইন কোর্সের খাওয়া দাওয়া, কোথাও বিয়ে হবে, কোথাও শুধু ড্রিঙ্কস আর আইসক্রিম, কোথাও আবার নির্ভেজাল আড্ডার ব্যবস্থা করা। একদিকে আবার বিশাল এলসিডি টিভি লাগানো হয়েছে, সেখানে বিয়ের যাবতীয় রিচুয়াল লাইভ সম্প্রচার করা হবে।
নবনীতাদি বেশ বয়সেই বিয়ে করছে, এতদিন পয়সা কামিয়েওছে প্রচুর, সুতরাং খরচা তো করবেই।
সত্যি, কার সাথে কার কিভাবেই না আলাপ হয়! নবনীতাদি ছিল কাঁকনের ডিভোর্স লইয়ার। যদিও ওদের ডিভোর্সের সময় জটিলতা কিছুই হয়নি, ও ভালো চাকরি করে, ফলে কোনো খোরপোষও দাবি করেনি। তবু নিয়মমাফিক একজনকে তো লাগেই। তাছাড়া, প্রবীর ছেলেমানুষি গোঁ ধরে বসেছিল যে ডিভোর্স পেপারে কিছুতেই সাইন করবে না, পরে অবশ্য কাঁকনের রাগ দেখে মেনে নেয়। সেই থেকেই কাঁকনের সঙ্গে নবনীতাদির যোগাযোগ আজও অটুট! তেমন মাখামাখি না থাকলেও সুন্দর একটা সম্পর্ক গড়ে উঠেছে দুজনের। মাঝে মাঝেই ফোন করে খোঁজ নেয় দুজন দুজনের, কোনো অকেশনে দুজনেই দুজনকে নিমন্ত্রণ করে।
কাঁকন বেশি কিছু চিন্তা না করে একটা ব্ল্যু লেগুন নিয়ে একটু দেয়াল ঘেঁষে আড়াল হয়ে গেল। বিয়েবাড়িতে ঢুকে অবধি এখনো নবনীতাদির সঙ্গে দেখাই করেনি ও, তবু কাঞ্জিভরমের ভারি আঁচলটাকে আর ফ্যাশনের তোয়াক্কা না করে টেনে পেছন দিক দিয়ে নিয়ে এসে কোমরে গুঁজল, তারপর স্ট্র-টা মুখে দিয়ে আড়চোখে দেখতে লাগল একটু দূরে দাঁড়িয়ে থাকা লোকটাকে।
হ্যাঁ, কোনো সন্দেহ নেই। প্রবীরই বটে। সেই একইরকম ঘাড় বাঁদিকে বেঁকিয়ে ডান হাতটা কোমরে ঠেস দিয়ে দাঁড়িয়ে থাকা, সেই ঢেউখেলানো চুল, আর সেই চিরাচরিত ঠোঁট বেঁকিয়ে হাসি। একসময় ওই হাসি দেখেই প্রেমে পড়েছিল কাঁকন, আবার একটা সময় এমন এসেছিল যে ওই হাসিটা দেখলেই রাগে সারা শরীরটা জ্বলে যেত।
কিন্তু এখন ভালোলাগা খারাপলাগা কিছুই মনে হল না, কেমন যেন একরাশ কৌতূহল এসে ভিড় করল মনে।
প্রবীর কলকাতায়!
ডিভোর্সের পর যতদূর শুনেছিল প্রবীর ট্রান্সফার নিয়ে দিল্লি চলে গিয়েছিল। ওখানেই তো ওর বাড়ি ছিল। বাড়ি বলতে অবশ্য নিজেরই একটা ফ্ল্যাট, এমনিতে তো তিনকুলে কেউ ছিল না। তারপর প্রায় পাঁচ বছর হয়ে গেছে ওর আর কোনো খবরই পায়নি কাঁকন।
পাওয়ার চেষ্টাও যে করেছে তা নয়।
প্রথম প্রথম প্রবীরের নাম শুনেই রাগে ঘৃণায় মুখ কুঁচকে উঠত, কোথা থেকে কান্না এসে ভরে যেত চোখের জল, অস্থির লাগত, মনে হত এক্ষুনি শেষ করে ফেলে জীবনটা, কি হবে এভাবে বেঁচে?
কখনো কখনো আবার দুর্বলও হয়ে পড়ত, মনে হত কোর্টকাছারি, কাদা ছোঁড়াছুঁড়ি সব ভুলে ছুটে চলে যায় ওর কাছে, তখন অনেক কষ্টে নিজেকে কন্ট্রোল করতে হত।
তারপর সময়ের সাথে সাথে সেই প্রাথমিক অভিব্যক্তিটা থিতিয়ে গেছে, মনে যে একেবারেই পড়ত না, তা নয়, কিন্তু ওই টুকুই, ওর সংসারটা ভাঙার জন্য আর কষ্ট হত না খুব একটা।
তবে হ্যাঁ, শূন্যতা তো একটা থেকেই যায়, বিশেষ করে একা থাকলে।
বরং বছরখানেক আগে নেহাৎ কৌতূহল থেকেই ফেসবুকে খোঁজাখুঁজি করেছিল একবার, পেয়েও ছিল, কিন্তু প্রবীর যে ফেসবুকে ইনঅ্যাক্টিভ, সেটা কাঁকন বুঝেছিল। ছবি, আপডেট কিছুই ছিল না তেমন।
কাঁকন শেষ হয়ে যাওয়া জ্যুসের গ্লাসটা ওয়েস্টবক্সে রাখার ছল করে আরো খানিকটা ওদিকে সরে গেল, প্রবীর কিন্তু বেশ মুটিয়েছে, শার্টের উপর দিয়ে ভুঁড়িটা বোঝা যাচ্ছে ভালোই, সামনের চুলটাও একটু পাতলা হয়েছে। বিয়ে তো আর করেনি বলেই জানে, তবু সত্যি কি করেনি?
ও একটু উঁকিঝুঁকি দিল, নাহ! আশপাশে কাউকে দেখাও যাচ্ছে না।
কাঁকনের চিরকালই একটু বেশি কৌতূহল সবেতে, ঘাড় বেঁকিয়ে বারবার দেখতে গিয়ে একটা কাণ্ড হল, একজন শেরওয়ানি পড়া ভদ্রলোক আইসক্রিম নিয়ে বেরোচ্ছিলেন, কাঁকনের হঠাৎ পিছিয়ে আসাতে তিনি হুড়মুড়িয়ে পড়লেন কাঁকনের গায়ে, আর ওনার হাতের চকোসিরাপ দেওয়া বাটারস্কচ আইসক্রিমটা পিছলে পড়ে গেল ঠিক কাঁকনের ঘাড়ে, মুহূর্তে সেটা গড়িয়ে পড়ে ওর পিঠ, ব্লাউজ মাখামাখি হয়ে গেল।
কাঁকন প্রথমে হকচকিয়ে গেল, তারপর ভদ্রলোকের দিকে এমন আগুনঝরা দৃষ্টিতে তাকাল, কলিযুগ না হলে শিওর ভদ্রলোক ভস্ম হয়ে যেতেন, ‘শিট! আপনি কি চোখে দেখতে পান না? কি করলেন বলুন তো? কোনো মানে হয়?’
ভদ্রলোক মুহূর্তে মিইয়ে গেলেন, ‘না মানে আমি ঠিক ইচ্ছে করে…!’
ভদ্রলোক কিরকম একটা চেনা চেনাও লাগছিল, কোথাও দেখেছে কি এর আগে? দেখলেও তা নিয়ে ও একেবারেই মাথা ঘামাল না, এমনিতেই ওর পিঠটা চটচট করছিল, দেখতে না পেলেও বুঝতে পারছিল ওর সাধের দামি ব্লাউজটার পুরো বারোটা বেজে গেছে। ইশ! পুজোর সময় কত বুটিক ঘুরে এই ব্লাউজটা কিনেছিল।
ও ঝাঁঝিয়ে উঠল, ‘ইচ্ছে করে কেউ খুনও করে না বুঝলেন, সেটাও আর কোনো উপায় না থাকাতেই করে! দেখছেন দাঁড়িয়ে আছি, দেখেশুনে হাঁটবেন না? আমার সাড়ে বারো হাজার টাকার কাঞ্জিভরম…!’ শোকে দুঃখে কাঁকন প্রায় মূর্ছা যেতে বসল।
ভদ্রলোক বললেন, ‘আই অ্যাম এক্সট্রিমলি স্যরি ম্যাডাম! আসলে আমি একটু আগেই এসেছি, আমার ভাগনে তো নিতবর, হঠাৎ বায়না করল যে…!’
এইসব আবাল পাবলিকগুলো কোথা থেকে আসে মাইরি?
আর নবনীতাদিকেও বলিহারি, কোনো কাণ্ডজ্ঞান নেই! এতবড় দুঁদে সিভিল লইয়ার, একটা স্ট্যান্ডার্ড দেখে নেমন্তন্ন করবে তো! লোকটা পড়েছে জমকালো পোশাক, এদিকে দ্যাখো, কোনো বেসিক ম্যানারিজম নেই!
ততক্ষণে আশপাশ থেকে পাঁচ-ছরকমের উপদেশ উড়ে আসতে চলেছে, একটা লোক বলল, ‘দিদি, বাথরুমে গিয়ে ধুয়ে নিন বরং নাহলে উঠবে না পরে, কোকো তো!’
কাঁকন ইয়র্কার মারার ভঙ্গিতে তীক্ষ্নচোখে সোজা তাকাল লোকটার দিকে, ‘ধুয়ে দিলে এখন কি পড়ে থাকব আমি?’
লোকটা অপ্রস্তুত হয়ে আমতা আমতা করতে লাগল।
তখন আরেকজন মোটা ভদ্রমহিলা বক্তব্য রাখলেন, ‘তুমি বরং বাড়ি চলে যাও, দামি ব্লাউজ তো, ওই দাগ নাহলে আর উঠবে না!’
কাঁকনের অসহ্য লাগছিল, কি একটা বলতে যাবে হঠাৎ দেখল প্রবীর এদিকে এগিয়ে আসছে। ও ঝট করে পেছন ফিরে যাওয়ার চেষ্টা করল, কিন্তু পারল না, তার আগেই প্রবীরের গলা শোনা গেল, ‘আরে কি হল, সুপ্রিয়দা চলুন, এসেই এদিকে চলে এলেন কেন, ওদিকে রেজিস্ট্রার বসে আছে তো!’
এটুকু বলেই প্রবীর দমল না, সোজা এগিয়ে আসতে লাগল কাঁকনের দিকে, ‘আরে ম্যাডাম, উনি তো ইচ্ছে করে করেননি বলুন, বরকে এইভাবে এখানে আটকে রাখলে হবে? লগ্ন তো বয়ে যাচ্ছে। আজকের দিনে তো উনিই…!’ বলতে বলতে প্রবীর কাঁকনের মুখোমুখি হয়ে থমকে দাঁড়িয়ে পড়ল।
ওর দিকে তাকিয়ে প্রবীর যেন বিস্ময়ে স্থবির হয়ে গেল।
কাঁকনের হৃৎপিণ্ডটা এমনিই খরগোশের মতো লাফাচ্ছিল, তার ওপর প্রবীরের কথা শুনে ও প্রায় ভির্মি খায় আর কি!
এই আধবুড়ো লোকটা বর?
কি লজ্জার কথা! ছি ছি, বরকেই কিনা ও এতগুলো কথা শুনিয়ে দিল?
এইবার যদি নবনীতাদির বাড়ির লোকই ওকে দুটো কথা শুনিয়ে দেয়?
ও খুব কনফিউজড হয়ে গেল, আড়চোখে দেখল বরবাবাজি তখনো ওর মুখের দিকে বেশ অসন্তুষ্টভাবে তাকিয়ে আছেন। নবনীতাদি বলেছিল ওর বরও নাকি উকিল।
ওদিকে আশপাশের ফিসফাস ওর ব্লাউজের সংকটময় ভবিষ্যতের চিন্তা ছেড়ে এখন ‘ওমা, এটাই বর! বুঝতেই পারিনি!’ তে দাঁড়িয়েছে।
পুরো জায়গাটায় যেন হঠাৎ করেই কাঁকন ভিলেন হয়ে গেল।
কাঁকন আর ভাবল না, তড়িৎ গতিতে সরে এল জায়গাটা থেকে, যত তাড়াতাড়ি এই গ্যাদারিং থেকে কেটে পড়া যায় ততই ভালো। একদিকে ভালই হয়েছে এই বিশাল বাগানবাড়িটায়, এতবড় ক্যাম্পাস, ও অনেকটা লন দিয়ে হেঁটে খুব সুন্দর করে সাজানো একটা ছোট্ট লেকের সামনে চলে এল।
কিরকম একটা অস্বস্তি হচ্ছে। এক প্রবীরের আকস্মিক আবির্ভাব, দুই খোদ বরের সাথে ঝামেলা।
উফ, কাঁকনের সাথেই এইরকম হয় সবসময়।
ও কি না খেয়েই বেরিয়ে যাবে? এসে থেকে তো নবনীতাদির সঙ্গে দেখাই করা হল না, অফিস থেকে সোজা এসেছে, খিদে পেয়েছে বলে প্রথমেই জ্যুস খেতে চলে গিয়েছিল। গিফটটাও দেওয়া হয়নি এখনো!
কি বিচ্ছিরি লাগছে। একে তো চটচটে ভেজা ব্লাউজ, তার উপর এই উটকো ঝামেলা। দূর থেকে একটু দূরের হিন্দি গানের সঙ্গে কয়েকজনের উদ্দাম নাচ এখান থেকেই ও দেখতে পাচ্ছিল।
আচ্ছা বরটাই বা কেমন, নিজেই চলে এসেছে ভাগনের জন্য আইসক্রিম নিতে? আর কেউ ছিল না? না কপালে চন্দন, না গলায় মালা, কি করে চিনবে কাঁকন?
কোনো মানে হয়?
হঠাৎ ও অনুভব করল এই ফাঁকা জায়গায় ওর পাশে এসে কে দাঁড়িয়েছে। পাশে তাকাতেই ও প্রবীরকে দেখতে পেল।
প্রবীর ওর পেছন পেছন চলে এসেছে?
প্রবীর বলল, ‘তুমি!’
কাঁকন অন্যদিকে তাকিয়ে যতটা সম্ভব স্বাভাবিক থাকার চেষ্টা করতে করতে নিরুৎসাহিত গলায় বলল, ‘হ্যাঁ, আমি। কে-কেমন আছ?’
প্রবীরের চোখ থেকে তখনো বিস্ময় যায়নি, ‘আমি বিশ্বাসই করতে পারছি না, তোমার সঙ্গে আমার কখনো দেখা হবে।’
কাঁকন কি বলবে বুঝতে পারল না, ডিভোর্স হয়ে যাওয়া বরের সাথে দেখা হলে কি বলা উচিত?
ও কিছুক্ষণ একটু উসখুস করল, তারপর বলল, ‘তুমি দিল্লিতে ছিলে না?’
প্রবীর বলল, ‘হ্যাঁ, দিল্লি থেকেই এসেছি।’
লেকের চারপাশে আলোর মালা দিয়ে সাজানো থাকলে কি হবে, লেকের জলটা বেশ অপরিষ্কার, সবুজ শ্যাওলার দিকে তাকিয়ে কাঁকন একটা ঢোঁক গিলল, ‘বিয়ে করেছ?’
প্রবীর বলল, ‘পাগল! ন্যাড়া বেলতলায় ক-বার যায় বল! তুমি করেছ নিশ্চয়ই?’
প্রবীরের এই ঠেস মেরে কথা বলার বদভ্যাসটা আর গেল না, মনে মনে কাঁকন ভাবল। এখনো পালটায়নি। অবশ্য এখন আর পাল্টাবেই বা কেন! যখন সংসার পেতেছিল দুজনে, তখনই পালটায় নি, আর এখন তো ছাড়া গোরু!
আজও অফিস থেকে এসে ক্লান্ত শরীরে যখন বিছানায় গা এলিয়ে দেয় কাঁকন, ওর সাততলার জানলা থেকে দূরের ব্যস্ত রাস্তাটার উল্কার গতিতে ছুটে চলা গাড়িগুলোর হেডলাইট চোখে পড়ে, ভাবে, সত্যিই যে ওদের ডিভোর্সটা কেন হল! লোকের সংসার ভাঙার কত গুরুত্বপূর্ণ কারণ থাকে। তৃতীয় ব্যক্তি, টাকা পয়সা, কম্প্যাটিবিলিটি! ওদের এসব কিছুই সমস্যা ছিল না। দুজনেই ভালো রোজগার করত, ভালোবাসতো দুজন দুজনকে মন থেকে। কিন্তু, তবু ওদের আলাদা হয়ে যেতে হল।
আচ্ছা, এই জন্য কি কাঁকন দায়ী?
কাঁকন মাথা নাড়ল, ‘আমিও যখন ন্যাড়া, তখন আমিও বা বেলতলায় যেতে যাব কোন দুঃখে? একাই বেশ আছি।’
প্রবীর হেসে ফেলল, ‘তুমি কিন্তু আগের মতোই আছ, একটু মুটিয়েছ, আর চুলটা ছোট করে ফেলেছ, বাট এখন বেশ লাগছে।’
নাহ, প্রবীর একচুলও বদলায়নি! ঠিক একইরকমভাবে প্রশংসার মধ্যে খুঁতগুলোকে ঢুকিয়ে একটা জ্বালাধরানো মুড তৈরি করে দেবে, এসব করে যে ও কি সুখ পায়!
কাঁকন সঙ্গে সঙ্গে বলল, ‘তুমিও তো ভাই। বুড়ো হয়ে গেছ একদম!’
প্রবীর এবার শব্দ কর হাসল, ‘যা ভেবেছিলাম! ঠিক একইরকম ঝগড়ুটে রয়ে গেল!’
কাঁকন আর কথা বাড়াল না, ‘নাহ যাই, গিফটটা দিতে হবে!’ ও এগোতে উদ্যত হল।
কাঁকন হাঁটতে শুরু করতেই প্রবীর খপ করে হাতটা ধরল, ‘কোথায় যাচ্ছ? খবরদার যেয়ো না! সুপ্রিয়দা তোমাকে এখন পাগলের মতো খুঁজছে, দেখতে পেলেই বউয়ের বাড়ির কাছে চালান করে দেবে। হুলুস্থুলু বেঁধে গেছে একদম, সবাই খুঁজছে তোমায়।’
কাঁকন ভ্রু কুঁচকে প্রবীরের দিকে তাকালো, সত্যি বলছে না মিথ্যে, কিছুই বোঝার উপায় নেই।
প্রবীর ওকে চুপ করে যেতে দেখে বলল, ‘তার চয়ে চলো একটু বাইরে ঘুরে আসি। সামনের ওই কফিশপটায় যাবে?’
লেক পেরিয়ে রাস্তার ওপাশে একটা কফিশপ।
কাঁকন আবার চিরকালই একটু হিসেবি, বিনে পয়সায় এখানে এত খাবার থাকতে বেকার পয়সা খরচা করে এখন কফি খেতে যাবে? ও না বলতে যাচ্ছিল, কিন্তু খিদেও পেয়েছে বেজায়, এদিকে এখন খাওয়ার জায়গায় যেতে ঠিক ভরসা হচ্ছে না। বাধ্য হয়েই ও ঘাড় হেলাল।
ওরা অনেক বছর বাদে পাশাপাশি হেঁটে রাস্তা পেরোচ্ছিল।
দুজনে কফিশপটায় এসে একটা ছোট্ট টেবিলের দুদিকে মুখোমুখি বসল।
প্রবীর দু-কাপ কফির অর্ডার দিয়ে ওর দিকে তাকাল, ‘তারপর? কি খবর ম্যাডামের?’
কাঁকন বলল, ‘ভালো।’ তারপর একটু আমতা আমতা করে বলল, ‘বাই দ্য ওয়ে, তুমি এখানে কিভাবে ইনভাইটেড হলে?’
প্রবীর মিটিমিটি হাসল, ‘তুমি যেভাবে ইনভাইটেড হয়েছ সেভাবেই।’
‘বুঝলাম না।’ কাঁকন অবাক।
প্রবীর একটা সিগারেট ধরাল, ফস করে খানিকটা ধোঁয়া ছেড়ে বলল, ‘সুপ্রিয়দা’-কে ভুলে গেলে নাকি? আমার ল-ইয়ার ছিল তো!’
কাঁকন হাঁ হয়ে গেল। মানে!
ওকে অবাক হয়ে যেতে দেখে প্রবীর সিগারেটের খানিকটা ছাই টোকা দিয়ে ফেলে হাসল, ‘কি হল, বিশাল অবাক হয়ে গেছ মনে হচ্ছে! কেন তুমি জানো না নাকি? মালদুটো আমাদের ডিভোর্স করিয়ে দিল, আর সেখান থেকে নিজেরাই লটকে গেল।’
কাঁকনের বিস্ময়ের ঘোর তখনো কাটছিল না, সেইজন্য বরটাকে চেনা চেনা লাগছিল, ‘মানে আমাদের কেস চলার সময় ওদের অ্যাফেয়ার শুরু হয়েছিল?’
প্রবীর বলল, ‘ইয়েস! তুমি তো ডিসাইড করে নিয়েছিলে কিছুতেই আর আমার সঙ্গে থাকবে না, কারণটা যে কি, আজও বুঝলাম না। কাউকে বিয়েও তো করলে না! মাঝখান থেকে এরা দুজনে ফিটিং হয়ে গেল।’
কাঁকন কিচ্ছু বলতে পারল না। প্রবীরের কথাটা যে খুব ভুল তা নয়। ওদের সংসারে কোনো বড় গণ্ডগোল ছিল না। কিন্তু কাঁকনের হঠাৎ করেই যেন দমবন্ধ লাগতে শুরু করেছিল। প্রবীর প্রায়ই ট্যুরে বেরিয়ে যেত, কাঁকনেরও অফিসে দায়িত্ব বাড়তে শুরু করেছিল, দুজনের দুজনের সাথে সময় কাটানোটা এতটাই কমতে শুরু করেছিল যে যেটুকু সময় কাটাত, সেইটুকুতে বাসা বাঁধতে শুরু করেছিল পারস্পরিক অবিশ্বাস, খোঁচা আর শ্লেষ। প্রবীর কিছু বললে কাঁকন সহজভাবে নিতে পারত না, কাঁকন কিছু বললে প্রবীর উল্টোভাবে ধরত।
কাঁকন চিরকালই অধৈর্য, দুম করে একদিন ঠিক করে নিয়েছিল, এইভাবে জন্তুর মতো পাশাপাশি থাকার চেয়ে মানুষের মতো আলাদা থাকা অনেক সন্মানের, অনেক শান্তির!
এখন এই কয়েক বছরের একাকী জীবনে মাঝে মাঝে অবশ্য ও ভাবে, সত্যিই কি ওর ডিসিশনটা ঠিক ছিল? প্রবীর তো ডিভোর্স চায়নি, চেয়েছিল সব মিটিয়ে নিতে। কিন্তু কাঁকনই ওই বাঁধন থেকে বেরিয়ে আসতে পাগল হয়ে উঠেছিল।
ও কি ঠিক করেছিল? নাকি তখন ওদের উচিত ছিল দুজন দুজনকে আর সময় দেওয়া!
ওর হঠাৎ করে নবনীতাদির ওপর অসম্ভব রাগ হচ্ছিল। কই ওকে তো এতদিন একবারও বলেন যে নবনীতাদি ওদেরই কেসের রাইভ্যালকে বিয়ে করতে চলেছে?
রাগে ওর মুখ লাল হয়ে গেল, ‘তুমি জানতে এই ব্যাপারটা?’
প্রবীর আরো একটা লম্বা ধোঁয়া ছাড়ল, ‘অফ কোর্স! ওইজন্যই তো দিল্লি থেকে এসেছি। তোমার সঙ্গে যে ওই ঝগরুটে মহিলার খুব দোস্তি সেটা তো আগেই জানতাম!’ একটু থেমে ও কাঁকনের দিকে গাঢ় চোখে তাকাল, ‘তুমি কি ভেবেছ আমি এই বিয়েবাড়ি অ্যাটেন্ড করতে এসেছি? ধুস! আমি তো এসেছি তোমাকে দেখতে!’
কাঁকন আড়ষ্টভাবে চোখ নামিয়ে নিল প্রবীরের দিক থেকে, একটু থেমে গিয়ে বলল, ‘এ-এটা কিন্তু সম্পূর্ণ বেয়াইনি! দাঁড়াও না, আমি কোর্টে মামলা করবো।’
প্রবীর থতমত খেয়ে গেল, ‘মামলা? কিসের মামলা? কার এগেনস্টে মামলা?’
কাঁকন তেড়ে উঠল, ‘ওই দুজনের এগেনস্টে। আমাদের কেসে ওরা দুজন দুজনের অপোনেন্ট ছিল, তারপরেও তেলে জলে এক হল কি করে? তার মানে এটাই দাঁড়াচ্ছে যে তারা আদৌ নিজেদের কাজে লয়্যাল ছিল না। মাঝখান থেকে আমরা কিনা বলির পাঁঠা হয়ে গেলাম।’
প্রবীর এবার হো হো করে হেসে উঠল, ‘আমরা বলির পাঁঠা হলাম? এসব কি বলছ কাঁকন? আমি পাঁচ মাস অবধি তোমায় ঝুলিয়ে রেখেছিলাম কারণ আমি চেয়েছিলাম যাতে শেষ অবধি ডিভোর্সটা না হয়। কিন্তু তোমার আর তোমার ওই উকিল বুড়িটার জেদে আমাদে শেষে সই করতে হল।’
কাঁকন চুপ করে গেল। তখন সত্যিই কাঁকন একটু বেশিই হয়তো গোঁ ধরে বসেছিল।
এখন এতদিন বাদে মনে হয় সেগুলোর সত্যিই কি কোনো দরকার ছিল? এই যে এতদিন ধরে ও একা একা রয়েছে, নিজের মতো জীবন কাটাচ্ছে, কেউ কিছু বলার নেই, কেউ ঘর নোংরা করার নেই, ভিজে তোয়ালেটা খাটের উপর রাখার কেউ নেই, খুব সুখে আছে কি?
মাঝে মাঝে তো ভীষণ একা লাগে, তখন প্রবীরের আদর করে খাওয়ানো, ভালোবেসে কথাগুলো কি ঝোড়ো হাওয়ার মতো মনে পড়ে না?
কাঁকন বলল, ‘তুমি ফেসবুকে নেই?’
প্রবীর এবার হাসল, ‘আছি তো! তবে ছদ্মনামে। লুকিয়ে ফলো করি তোমায়। আগের মাসেই কেমন একা একা অরুণাচল ঘুরে এলে! আমার সেগুলো দেখে আমাদের হানিমুনের কথা মনে পড়ে গেল। সেই খাজিয়ারের ভ্যালি! সেই ডালহৌসির রাত! আচ্ছা…’ ও হঠাৎ ঝুঁকে এল সামনের দিকে, ‘তুমি কি আমাকে একটুও মিস করো না?’
সেদিনের পর প্রায় তিন মাস কেটে গেছে। কাঁকন আজ খুব ব্যস্ত। ছুটির দিন ঠিকই, কিন্তু আজ ও নবনীতাদি আর সুপ্রিয়দা-কে খেতে বলেছে ওর বাড়িতে।
সেদিন ওই ডামাডোলে আর বিয়েবাড়িতেই ফেরেনি ও, সোজা চলে এসেছিল বাড়ি। নবনীতাদিকে পরে বলেছিল গায়ে আইসক্রিম পড়ে গিয়েছিল বলে চলে আসতে হয়েছে।
নবনীতাদি আর সুপ্রিয়দা এল প্রায় বেলা সাড়ে দশটা নাগাদ। কাঁকন প্রথমে একটু ঠান্ডা শরবত করে দিয়েছিল, সেটা খেয়ে একটু জিরোতেই নবনীতাদি বলল, ‘উফ! কি গরম পড়েছে বলো কাঁকন! তোমার জামাইবাবু তো আলিস্যি করে বেরতেই চাইছিল না, আমিই জোর করে…!’
নবনীতাদির কথা শেষ হতে না হতেই ভেতরের ঘর থেকে ফালি করে কাটা আমের প্লেট নিয়ে কাঁকনের রাত দিনের কাজের লোক সবিতা ঢুকল, পেছন পেছন যে ঢুকল তাকে দেখে সুপ্রিয়দা ভূত দেখার মতো চমকে উঠল, ‘একি প্রবীর, তুমি এখনো!’
নবনীতাদিও বেজায় চমকেছে। বিস্ফারিত চোখে কাঁকনের দিকে তাকাল, ‘প্রবীর এখানে…!’
কাঁকন মিষ্টি হেসে নবনীতাদির হাত থেকে ফাঁকা শরবতের গ্লাসটা নিল, ‘ওই জন্যই তো তোমাদের আরো ডাকলাম গো। আমাদের বিয়ে ভাঙতে গিয়ে তোমরা নিজেরাই এক হয়ে গিয়েছিলে আমি তো জানতামই না!’
‘না মানে!’ নবনীতাদি একটু তোতলাচ্ছিল, ‘তুমি শুনলে আসলে কি ভাববে তাই…!’
কাঁকন বলল, ‘বিবেকের দিক দিয়ে কোনো খারাপ লাগা এল না? মনে হল না যে যে অন্য দুজনের সংসার ভাঙ্গার জন্য সালিশি করলাম, আবার নিজেরাই জুড়ে গেলাম?’
নবনীতাদি প্রচণ্ড অপ্রস্তুত হয়ে পড়ল, ‘তুমি প্লিজ এভাবে নিও না কাঁকন, আমারও ভীষণ খারাপ লাগছিল। প্লিজ ভুল বুঝো না আমাদের…!’
কাঁকন গম্ভীরভাবে বলল, ‘তোমাদের আমরা ক্ষমা করতে পারব? কি মনে হয়?’
আনন্দের পরিবেশ মুহূর্তে থমথমে।
নবনীতাদি চুপ।
সুপ্রিয়দা একটু গলাখাঁকারি দিয়ে বলতে গেল, ‘না কাঁকন, তুমি ওভাবে নিও না, ওটা তো আমাদের প্রোফেশান ছিল, তারপর তোমাদের সাথে…!’
নবনীতাদি বলল, ‘কাঁকন আমাদের প্লিজ ক্ষমা করে দাও, মনে কোনো রাগ পুষে রেখো না, তখন তো তুমিও খুব একগুঁয়ে হয়ে বসেছিলে বলো। আমি এইজন্যই তোমাকে কিছু বলতে পারিনি…!’
কাঁকন উত্তেজিতভাবে বলল, ‘তখন তো আসলে বুঝিইনি, যে সব মানুষেরই ভালমন্দ আছে নবনীতাদি! নিজের ইগো আর দম্ভের বশে বুঝিইনি যে দৈনন্দিন রাগটাও একরকমের ভালোবাসা। এখন বুঝি, ভালো আর মন্দ দুটোকে মেনে নিয়ে একসাথে থাকাটাই ভালোবাসা। একাএকা থাকার মধ্যে কোনো ক্রেডিট নেই, কিন্তু দুটো মানুষ ঝগড়া করুক, ঝাঁটি করুক, সুখে দুঃখে একে অন্যের পাশে থাকাটাই আসল, তাতেই আসল আনন্দ!’ কথাটা শেষ করে ও একটু থামল।
নবনীতাদি আর সুপ্রিয়দা হাঁ করে তাকিয়ে আছে ওদের দিকে।
কাঁকন এবার গম্ভীরমুখে বলল, ‘ক্ষমা করতে পারি, একটা শর্তে।’
সুপ্রিয়দা বলল, ‘শ-শর্ত! কি শর্ত?’
কাঁকন এবার হেসে ফেলল, ‘ডিভোর্স হয়ে যাওয়ার পর যদি স্বামী-স্ত্রী আবার বিয়ে করতে চায় সে ব্যাপারে তোমাদের আইনি নিয়মকানুন কি আছে বলে ফ্যালো জলদি!’
নবনীতাদি চোখ গোলগোল করে ওদের দুজনের দিকে তাকিয়ে নিল, অকৃত্রিম আনন্দের গলায় বলল, ‘মানে! আমার তো বিশ্বাসই হচেচ্ছ না যে…!’
কাঁকন মুচকি হাসল, ‘দুই উকিল মিলে আমাদের বিয়ে ভেঙেছিল, এবার দুজনকেই জুড়তে হবে কিন্তু!’ কথাটা বলেই ও পাশে দাঁড়িয়ে থাকা প্রবীরের হাতটা জড়িয়ে ধরল।
যত ঝড়ঝাপটাই আসুক, এই হাত ও আর কোনোদিনও ছাড়বে না!
মেন গেট দিয়ে ঢুকে হাজারো খুচরো বিক্রেতাদের ভিড় সামলে একটা মোটামুটি ফাঁকা জায়গায় এসে বড় করে নিশ্বাস নিলেন দোলগোবিন্দবাবু। উফ, কলকাতা বইমেলায় এখন বইপ্রেমীদের ভিড় যত হয়, তার চেয়ে ঢের বেশি ভিড় হয় কলেজ কেটে প্রেম করতে আসা ছেলেছোকরাদের আর মন্টেসরি স্কুলফেরত বাচ্চাকে নিয়ে খাবারের স্টলগুলোয় ঢুঁ মারতে আসা মায়েদের জন্য। সত্যিকারের পড়ুয়া আর কোথায়!
কথাটা মনে হতেই দোলগোবিন্দবাবুর বেজায় হাসি পেয়ে গেল। তিনি নিজেও কি বইপ্রেমীদের মধ্যে পড়েন যে অন্যের সমালোচনা করছেন? শুধু বইমেলা কেন সারা কলকাতা জুড়ে যখন যেখানে যে মেলা হয় সে খাদ্যমেলা, নাট্যমেলা, হস্তশিল্পমেলা থেকে শুরু করে মায় ইদানীংকালের জব অ্যান্ড এডুকেশন ফেয়ারেও একদিন না একদিন দোলগোবিন্দবাবুকে দেখা যাবেই। এমনকি, শিবরাত্রি, অন্নপূর্ণা পুজো বা গণেশ চতুর্থীর কোনো মেলাতেও বেজায় ভিড় হলে দোলগোবিন্দবাবুর গোলগাল মুখের দর্শন যে কেউ একটু খেয়াল করলেই পাবে। তবে দুর্গাপুজোটা দোলগোবিন্দবাবু সচেতনভাবেই অ্যাভয়েড করেন, কারণ বড় বড় পুজোর প্যান্ডেলগুলোয় এমনি পুলিশ তো থাকেই, এখন আবার ওই সিভিক পুলিশ ছেয়ে থাকে ভিড়গুলোয়। কি দরকার বেশি লোভ করে! দোলগোবিন্দবাবু অল্পেতে বরাবরই খুশি।
একটু জিরিয়ে নিয়ে দোলগোবিন্দবাবু সামনের দিকে তাকালেন। নাহ, এত বাস মেট্রো ঠেঙিয়ে আসাটা বৃথা হয়নি মনে হচ্ছে! ওই তো একটা টিভি চ্যানেলের স্টলের সামনে বেশ ভিড়, দোলগোবিন্দবাবু তাড়াতাড়ি পা চালিয়ে দিলেন।
একটা চলতি টিভি সিরিয়ালে অভিনয় করা বাচ্চা মেয়ে বসে আছে, তার ছবি তুলছে সবাই পটাপট। মেয়েটা আবার মাঝে মাঝেই কচি গলায় তার জনপ্রিয় সংলাপ বলছে, জনতা হেসে গড়িয়ে পড়ছে, সেলফি আর ভিডিও উঠছে অগুনতি।
দোলগোবিন্দবাবু তাঁর অভিজ্ঞ চোখ দিয়ে ভিড়ের ঠিক পেছনটায় দাঁড়িয়ে একটু উঁচু হয়ে চোখ বুলিয়ে নিলেন চারপাশে, না ষণ্ডা গোছের কেউ নেই, সবকটাই ম্যাদামারা রোমিও টাইপ ছেলে। মাইক ধরে অ্যাঙ্কারিং করা মেয়েটা এবার ক্যুইজ জাতীয় কিছু শুরু করার প্রস্তুতি নিচ্ছে, তাই ভিড়ও বাড়ছে দ্রুত। দোলগোবিন্দবাবু সুকৌশলে ভিড়ের মধ্যে সুট করে ঢুকে গিয়েই টাইট ফিটিং জিনস পরা আঁটোসাঁটো টি-শার্টের মেয়েটার গা ঘেঁষে দাঁড়ালেন। ও-পাশটা আগেই দেখে নিয়েছেন, ক্যালানে কার্তিকের মতো একটা বয়ফ্রেন্ড, চাপের কিছু নেই। মেয়েটার গা থেকে ডিওডোরেন্টের মিষ্টি জুঁই ফুলের সুবাস দোলগোবিন্দবাবুর নাকে এসে লাগল। আহ! আর দেরি নয়।
অ্যাঙ্কর মেয়েটা প্রথম প্রশ্নটা বলতেই লোকজন ঝাঁপিয়ে লাফিয়ে হাত তুলতে লাগল। দোলগোবিন্দবাবু মেয়েটার একদম পাশাপাশি চলে এলেন, যেই মেয়েটা হাত তুলে বলছে, ”এদিকে মাইকটা দিন প্লিজ, আমি বলব” অমনি দোলগোবিন্দবাবু হাতটা আড়াআড়ি একদম পেছনদিক দিয়ে নিয়ে গিয়ে মেয়েটার নিতম্বটা ভালো করে কচলে দিলেন।
মেয়েটা চমকে গিয়ে পেছনে তাকাল। মুখে ভয়, লজ্জা আর অপমানের মিশ্র অনুভূতি। দোলগোবিন্দবাবু চাপ নিলেন না একদম। ভাবলেশহীন মুখ করে সামনের ক্যুইজের পরবর্তী প্রশ্ন শুনতে লাগলেন মন দিয়ে। দোলগোবিন্দবাবুর হাতের কাজ এমনই, পাশে দাঁড়িয়ে থেকে করলেও মেয়েটা ভাববে পেছনের কেউই করেছে। কিন্তু পেছনে একটা মোটা মহিলা। মেয়েটা কয়েক মুহূর্ত স্থবির হয়ে গেল তারপর ওর বয়ফ্রেন্ডটাকে কিছু একটা বলল।
দোলগোবিন্দবাবু এতেও চাপ নিলেন না। বাঙালি প্রেমিকদের তাঁর জানা আছে। তারা তাদের বীরত্ব ঠিকঠাক জায়গায় দেখাবার বদলে প্রেমিকা বা স্ত্রীর ওপর দেখায় বেশি। একটু বাদেই বোঝা গেল দোলগোবিন্দবাবুর থিয়োরি একদম নির্ভুল। কিছুক্ষণ বাদে মেয়েটা মুখচোখ লাল করে ভিড় ঠেলে বেরিয়ে গেল। পেছন পেছন ছেলেটাও।
দোলগোবিন্দবাবু কিছুই হয়নি এমন ভান করে ভিড় থেকে ধীরেসুস্থে বেরিয়ে এলেন। নাহ, শুরুটা মন্দ হল না। পাশের বেনফিসের স্টল থেকে একটা গরম ফিশফ্রাই কিনে কামড় বসালেন। প্রথম কামড়টা বসিয়ে ওনার নিয়মমাফিক অপরাধবোধটা চলে এল মনে। ইস, এইটুকু মেয়েটার সঙ্গে এরকম অসভ্যতা করলেন!
পরমুহূর্তেই প্রতিবারের মতো গা ঝাড়া দিয়ে উঠলেন দোলগোবিন্দবাবু। এইটুকু আনন্দেই তো বেঁচে আছেন জীবনে। খারাপ পাড়ায় যান না, বাজে সঙ্গ করেন না, কোনো মেয়ের ওপর অত্যাচারও করেননি কোনোদিন, এইটুকু মজায় আর দোষ কি! এই রিটায়ার্ড লাইফে হঠাৎ নোলাটা একটু বেশিই বেড়েছে বছর দুয়েক হল, কি আর করা যাবে! ইলেক্ট্রিসিটি বোর্ডে কাজ করতেন, বউ তো কবেই চোখ বুজেছিল, তখন মেয়েটা এইটুকু। তাকে খাইয়ে স্নান করিয়ে বড় করা সবই তো একা করেছেন দোলগোবিন্দবাবু। সেই মেয়ে এখন বিয়ে-থা করে সুখে ঘরকন্না করছে। দুটো ফুলের মতো নাতনি, তারা দাদুর কাছে মাঝেমধ্যে এলে দোলগোবিন্দবাবুর একাকিত্বটা একটু কাটে। কিন্তু তাদেরও পড়ার চাপ। ভালো পেনশন পান, কোনোকিছুর অভাব নেই, রান্নার লোক, ঠিকে ঝি সবই আছে, মেয়ে মাসে একবার করে এসে সব তদারকি করে যায়। দোলগোবিন্দবাবু কি করবেন সারাদিন? তাই এই দৃষ্টিসুখ আর স্পর্শসুখ নিয়েই আছেন।
প্রথম শুরুটা হয়েছিল দু-বছর আগে, মনে পড়ল দোলগোবিন্দবাবুর। রিটায়ার করার পর একা বোকা জীবন কাটতেই চাইত না। কাঁহাতক আর ফ্যাশন চ্যানেল দেখা যায় আর ইন্টারনেটে ছোঁড়া সেজে বাচ্চা বাচ্চা মেয়েদের সাথে সাহসী চ্যাট করা যায়, একটু বাদেই তারা ওয়েবক্যাম অন করতে বলে, প্রথম দু-একবার সাহস করে অন করেওছিলেন, কিন্তু দোলগোবিন্দবাবুর মাথা জোড়া চকচকে টাক আর নধর ভুঁড়ি দেখে পরপর কয়েকটা মেয়ে অফলাইন হয়ে যাওয়ায় আর ইচ্ছে করেনি। নিরলস দুপুর, অনন্ত সন্ধে কাটতেই চাইত না। দোলগোবিন্দবাবুর সেরকম বন্ধুবান্ধব কোনোকালেই নেই, নেই বই পড়ার নেশাও। জীবন দুর্বিষহ হয়ে উঠেছিল।
তখন একটা দরকারে হাওড়া গিয়েছিলেন, বাসে করে আসছিলেন, সাংঘাতিক ভিড় বাস, তিলমাত্র জায়গা নেই। ওঁর সামনেই একটা মেয়ে এসে দাঁড়িয়েছিল, বাসের হঠাৎ হঠাৎ ঝাঁকুনিতে দোলগোবিন্দবাবুর সাথে মেয়েটার ভালোই ঘষা লাগছিল। তখনই সাহস করে মেয়েটার বুকে হাত বুলিয়েছিলেন দোলগোবিন্দবাবু। আলতো করে চাপও দিয়েছিলেন একবার বুক দুরুদুরু অবস্থায়। কি করবেন, এই বয়সে এসে কামনা বড় বালাই! মেয়েটা বুঝতে পেরেছিল কিন্তু ভিতু ছিল, সদ্য গ্রাম থেকে আসা ভিরু চোখ তুলে ঘৃণার দৃষ্টি দোলগোবিন্দবাবুর দিকে ছুড়ে দিয়ে নেমে গিয়েছিল বাস থেকে, কোনো চেঁচামেচি না করে।
তখনই দোলগোবিন্দবাবু প্রথম বুঝেছিলেন যে অত ভয় পাওয়ার কিছুই নেই। ভারতবর্ষের মেয়ে হয়ে জন্মেছে এরা, এটুকু অসভ্যতা তো সহ্য করতেই হবে। ৯৯ জন মেয়েই প্রতিবাদ করবে না, মুখ বুজে চেপে যাবে আর বাকি ১ জন করলেও আশপাশের লোকজনের নিরাসক্ত ব্যবহারে বেশিদূর এগোতে পারবে না, অতএব লাইন একদম ক্লিয়ার।
সেই শুরু। তারপর থেকে দোলগোবিন্দবাবুর জীবনে সময় কাটাবার আর অভাব হয়না। সারাটা সকাল তিন-চাররকম খবরের কাগজ দেখে দেখে প্ল্যান করেন কোথায় কোন মেলা বা পুজো হচ্ছে, কোনটায় যাবেন ছকে ফ্যালেন। যেরকম ভেন্যু তার সেরকম প্রিপারেশন। জব এডুকেশন না নাট্য মেলায় খুব সাবধানে থাকতে হয়, ইন্টেলেকচুয়ালদের ভিড়, অনেকসময় শুধু দেখা ছাড়া আর কিছুই জোটে না। আবার চড়ক বা শিবরাত্রির মেলায় অবাধ স্বাধীনতা, শুধু নীচুজাতের মেয়েগুলো মহা বজ্জাত, তক্কে তক্কে থাকে, কেউ বদমায়েশি করলেই টাকা ঝাড়ার ধান্দা!
তারপর সারাটা দুপুর কেটে যায় দৃষ্টিসুখের উল্লাসে, অর্থাৎ ইন্টারনেটে অবাধ যৌনতার জগতে আনাগোনা করে। বড় নাতনি টুপুর যত্ন করে ধরে ধরে দাদুকে শিখিয়েছে মোবাইল, কম্পিউটার আর ইন্টারনেট। স্কটিশচার্চের ফিজিক্স অনার্স দোলগোবিন্দবাবুর এই বড় নাতনিটি সবেতেই এক্সপার্ট। টুপুরের থেকেই শেখা ফেসবুক আর ইউটিউব। তারপর ঘাঁটতে ঘাঁটতে পোক্ত হয়ে উঠেছেন এই ভার্চুয়াল দুনিয়ায়। এতে অবিশ্যি নিজের কোনো কৃতিত্ব দেখেন না দোলগোবিন্দবাবু। একটা মানুষ যে সেলাইয়ের স-ও জানে না, তাঁকে যদি একটা উল আর কাঁটা দিয়ে একটা ঘরে ছ-মাস বন্দি করে দেওয়া হয়, সেও সোয়েটার বুনতে শিখে যাবে।
সারাটা দুপুর দৃষ্টিসুখ মিটতেই বিকেল হতে সপ্তাহে দু-দিন বেরিয়ে পড়েন স্পর্শসুখের খোঁজে। ঈশ্বরের কল্যাণে একটা দাদু মার্কা চেহারা পেয়েছেন, ধবধবে সাদা পাজামা পাঞ্জাবি পরা সরল জটায়ু মার্কা মুখ দেখে কেউ সন্দেহও করে না। এই চেহারার জন্যেই একবার বিশাল কেলেঙ্কারির হাত থেকে কোনোরকমে বেঁচে গিয়েছিলেন দোলগোবিন্দবাবু। মেয়েটাকে দেখে বোঝা যায়নি এতটা ডাকাবুকো, সোজা এসে সাদা পাঞ্জাবির আস্তিন চেপে ধরেছিল।
দোলগোবিন্দবাবুও সঙ্গে সঙ্গে ”মা তোমার কোথাও ভুল হচ্ছে, তোমার বয়সি আমার নাতনি আছে……” এইসব সেন্টিমেন্টাল ডায়ালগ দিতে শুরু করেছিলেন। তখন পাবলিকও এসে মেয়েটাকে আওয়াজ দিতে শুরু করল এরকম একজন অমায়িক দাদুর বয়সি ভদ্রলোকের গায়ে হাত, ছি ছি। বেগতিক দেখে একা মেয়েটা ছেড়ে দিয়েছিল।
এরকমভাবে আস্তে আস্তে দোলগোবিন্দবাবু এখন একজন পাকা খেলুড়ে হয়ে উঠেছেন। এই সাতষট্টি বছর বয়সে শরীরে যৌবন নেই, নেই সঙ্গমের ক্ষমতাও। তবু এই হালকা ছোঁয়ার লোভ থেকে নিজেকে মুক্ত করতে পারেন না কিছুতেই। নিজেকে হাজারবার প্রশ্ন করেছেন দোলগোবিন্দবাবু, আচ্ছা উনি কি বিকৃতকাম? সাথে সাথেই মনে হয়েছে ধুর, দোলগোবিন্দবাবু তো আর কোনো শিশুর সাথে এমন করেন না, যুবতী মেয়েদের দেখে এই ছোকছোকানি তো স্বাভাবিক! আর এরাই বা এমন পোশাক পরে কেন যাতে বাজে ইচ্ছা হয়? খবরের কাগজে পড়া নানা নেতা, সাধুদের মন্তব্য মনে পড়ে যেতে গা ঝাড়া দিয়ে ওঠেন তিনি।
এভাবেই চলছিল। একদিন সকালে দোলগোবিন্দবাবু বসে ভাবছেন আজ কোথায় যাওয়া যায়! তেমন কোনো মেলাও চলছে না কোথাও, পুজোও তেমন নেই। কি করা যায়?
হঠাৎ চোখে পড়ল কাগজের এক দিকে, যাদবপুর ইউনিভার্সিটি থেকে আজ মিছিল বেরোবে কাল রাতে ছাত্রছাত্রীদের ওপর পুলিশি হামলার প্রতিবাদে। বিশাল ছাত্র মিছিল যাদবপুর থেকে বেরিয়ে সোজা কলেজ ষ্ট্রিট অবধি আসবে। দোলগোবিন্দবাবুর মাথায় বিদ্যুৎচমকের মতো একটা ফন্দি খেলে গেল। মেলা, পুজো তো অনেক হল, এটায় চুপচাপ হাঁটলে কেমন হয়? এমনিতেই এই সব মিছিলে ঠ্যালাঠেলি ভিড় হয় খুবই, তারপর পুলিশের লাঠিচার্জে একবার ছত্রভঙ্গ হয়ে গেলেই তো সোনায় সোহাগা! যেমন ভাবা তেমনি কাজ। একঝলক দেখে নিলেন, মিছিল শুরু হবে সন্ধে ছ-টায়। মানে শেষ হতে হতে রাত। অন্ধকারের অ্যাডভান্টেজটাও পাওয়া যাবে। দোলগোবিন্দবাবু ধোপদুরস্ত জামা পরে অধ্যাপকের মতো একটা লুক নিয়ে বেরিয়ে পড়লেন।
মিছিল বেরোতে বেরোতে প্রায় সন্ধে সাতটা হয়ে গেল। অসংখ্য মানুষজন, তার মধ্যে ছাত্রছাত্রী যেমন আছে, তেমনি সাধারণ মানুষও আছে প্রচুর। দোলগোবিন্দবাবুকে কেউ তেমন খেয়াল করল না। কেউ খেয়াল করলেও কোনো শিক্ষক ভেবে জায়গা করে দিল। দোলগোবিন্দবাবু হাঁটতে লাগলেন। বেজায় গরম, তার ওপর কাল রাতের দু-পশলা বৃষ্টিতে কাদাকাদা হয়ে আছে চারদিক। মিছিলের একদম প্রথমে অনেক বড় বড় ব্যানার, ফেস্টুন, ঝাণ্ডা, সেখান থেকে মাঝে মাঝে কেউ একজন স্লোগানের আওয়াজ তুলছে, তাতে সুর মেলাচ্ছে মিছিলের মধ্য ও শেষভাগের লোকেরা। দোলগোবিন্দবাবু তাড়াহুড়ো করলেন না। ধীরেসুস্থে হাঁটছিলেন। অন্ধকারটা আরেকটু হোক।
প্রায় আটটা যখন বাজে, তখন মিছিলটা গিরিশ পার্ক পেরিয়ে এগিয়ে এসে ঢুকেছে একটা ছোট গলিতে। এদিকটা মনে হয় লোডশেডিং চলছে। ভিড় পাতলা তো হয়ইনি, উল্টে বেড়েছে। নতুন নতুন অনেক ছেলেমেয়ে মাঝখানে এসে ঢুকছে। হঠাৎ পেছন থেকে একটা রে-রে ধ্বনি শুনে দোলগোবিন্দবাবু চারপাশ থেকে শুনে যা বুঝলেন তা হল পুলিশের গায়ে কেউ কিছু ছোড়ায় পুলিশ তাড়া করেছে। বিশাল মিছিলটা ছত্রভঙ্গ হতে শুরু করল সঙ্গে সঙ্গে। এমনিই অন্ধকার, তার ওপর পেছন থেকে চাপ আসতে এ ওর গায়ে হুমড়ি খেয়ে পড়ে যেতে লাগল। দোলগোবিন্দবাবু এই সুযোগটাই খুঁজছিলেন। দেরি না করে প্রায়ান্ধকারে একটা মেয়ে ঘাড়ে এসে পড়েছে বুঝতে পেরে তাকে জাপটে ধরে বুক, তলপেট আর নিতম্ব মনের সুখে চটকে নিলেন।
দশ সেকেন্ডের হাতের সুখ করে নিয়ে ভালো মানুষের মতো সরে পড়তে যাবেন, এমন সময় মেয়েটার মোবাইলের ফ্ল্যাশ লাইট জ্বলে উঠে চোখ ধাঁধিয়ে দিল তার। ভালো করে তাকাবার আগেই গালে একটা জোর রদ্দায় হুমড়ি খেয়ে পড়লেন তিনি। ততক্ষণে মেয়েটার চিৎকারে ওর বন্ধুরাও ছুটে এসেছে। দোলগোবিন্দবাবু পড়ে গিয়েও মনে মনে সাজাচ্ছিলেন কিরকম অভিনয় করে পাশ কাটানো যায়, এমন সময় আবছা অন্ধকারে ওঁর চোখে পড়ল মেয়েটার পায়ের দিকে।
লাল রঙের ওপর ডোরাকাটা হলুদ ডিজাইনের খুব আনকমন এই ক্যাম্বিসের জুতোটা তাঁর বেশ পরিচিত, তিনি নিজেই এবারের পুজোয় কিনে দিয়েছিলেন টুপুরকে। কিছুটা আতঙ্কে আর কিছুটা বিস্ময়ে উনি মেয়েটার মুখের দিকে তাকালেন!
এই মুখ তাঁর বড় চেনা, সেই জন্মানোর পর হসপিটালে দেখতে যাবার সময় থেকে!
পরেরদিন কাগজে পাঁচের পাতায় কোণের দিকে একটা ছোট্ট খবর বেরল, ”গতকাল গভীর রাতে দমদমে নিজের বাড়িতে গলায় দড়ি দিয়ে আত্মহত্যা করেছেন এক বৃদ্ধ। তাঁর নাম দোলগোবিন্দ বসাক (৬৭)। কি কারণে তাঁর এই আকস্মিক আত্মহত্যা তা এখনো স্পষ্ট নয়। প্রতিবেশীদের মতে চাকরি থেকে অবসর নেওয়ার পর বিপত্নীক দোলগোবিন্দবাবু একাই থাকতেন, বিশেষ কারুর সাথে মেলামেশা করতেন না। তিনি রেখে গেছেন তাঁর একমাত্র কন্যা অনিতা পালকে (৪২)। অনিতাদেবীর মতে প্রবল একাকিত্ব থেকেই তাঁর বাবা এই কাজ করে থাকতে পারেন। পুলিশ তদন্ত শুরু করেছে।”
মেন গেট দিয়ে ঢুকে হাজারো খুচরো বিক্রেতাদের ভিড় সামলে একটা মোটামুটি ফাঁকা জায়গায় এসে বড় করে নিশ্বাস নিলেন দোলগোবিন্দবাবু। উফ, কলকাতা বইমেলায় এখন বইপ্রেমীদের ভিড় যত হয়, তার চেয়ে ঢের বেশি ভিড় হয় কলেজ কেটে প্রেম করতে আসা ছেলেছোকরাদের আর মন্টেসরি স্কুলফেরত বাচ্চাকে নিয়ে খাবারের স্টলগুলোয় ঢুঁ মারতে আসা মায়েদের জন্য। সত্যিকারের পড়ুয়া আর কোথায়!
কথাটা মনে হতেই দোলগোবিন্দবাবুর বেজায় হাসি পেয়ে গেল। তিনি নিজেও কি বইপ্রেমীদের মধ্যে পড়েন যে অন্যের সমালোচনা করছেন? শুধু বইমেলা কেন সারা কলকাতা জুড়ে যখন যেখানে যে মেলা হয় সে খাদ্যমেলা, নাট্যমেলা, হস্তশিল্পমেলা থেকে শুরু করে মায় ইদানীংকালের জব অ্যান্ড এডুকেশন ফেয়ারেও একদিন না একদিন দোলগোবিন্দবাবুকে দেখা যাবেই। এমনকি, শিবরাত্রি, অন্নপূর্ণা পুজো বা গণেশ চতুর্থীর কোনো মেলাতেও বেজায় ভিড় হলে দোলগোবিন্দবাবুর গোলগাল মুখের দর্শন যে কেউ একটু খেয়াল করলেই পাবে। তবে দুর্গাপুজোটা দোলগোবিন্দবাবু সচেতনভাবেই অ্যাভয়েড করেন, কারণ বড় বড় পুজোর প্যান্ডেলগুলোয় এমনি পুলিশ তো থাকেই, এখন আবার ওই সিভিক পুলিশ ছেয়ে থাকে ভিড়গুলোয়। কি দরকার বেশি লোভ করে! দোলগোবিন্দবাবু অল্পেতে বরাবরই খুশি।
একটু জিরিয়ে নিয়ে দোলগোবিন্দবাবু সামনের দিকে তাকালেন। নাহ, এত বাস মেট্রো ঠেঙিয়ে আসাটা বৃথা হয়নি মনে হচ্ছে! ওই তো একটা টিভি চ্যানেলের স্টলের সামনে বেশ ভিড়, দোলগোবিন্দবাবু তাড়াতাড়ি পা চালিয়ে দিলেন।
একটা চলতি টিভি সিরিয়ালে অভিনয় করা বাচ্চা মেয়ে বসে আছে, তার ছবি তুলছে সবাই পটাপট। মেয়েটা আবার মাঝে মাঝেই কচি গলায় তার জনপ্রিয় সংলাপ বলছে, জনতা হেসে গড়িয়ে পড়ছে, সেলফি আর ভিডিও উঠছে অগুনতি।
দোলগোবিন্দবাবু তাঁর অভিজ্ঞ চোখ দিয়ে ভিড়ের ঠিক পেছনটায় দাঁড়িয়ে একটু উঁচু হয়ে চোখ বুলিয়ে নিলেন চারপাশে, না ষণ্ডা গোছের কেউ নেই, সবকটাই ম্যাদামারা রোমিও টাইপ ছেলে। মাইক ধরে অ্যাঙ্কারিং করা মেয়েটা এবার ক্যুইজ জাতীয় কিছু শুরু করার প্রস্তুতি নিচ্ছে, তাই ভিড়ও বাড়ছে দ্রুত। দোলগোবিন্দবাবু সুকৌশলে ভিড়ের মধ্যে সুট করে ঢুকে গিয়েই টাইট ফিটিং জিনস পরা আঁটোসাঁটো টি-শার্টের মেয়েটার গা ঘেঁষে দাঁড়ালেন। ও-পাশটা আগেই দেখে নিয়েছেন, ক্যালানে কার্তিকের মতো একটা বয়ফ্রেন্ড, চাপের কিছু নেই। মেয়েটার গা থেকে ডিওডোরেন্টের মিষ্টি জুঁই ফুলের সুবাস দোলগোবিন্দবাবুর নাকে এসে লাগল। আহ! আর দেরি নয়।
অ্যাঙ্কর মেয়েটা প্রথম প্রশ্নটা বলতেই লোকজন ঝাঁপিয়ে লাফিয়ে হাত তুলতে লাগল। দোলগোবিন্দবাবু মেয়েটার একদম পাশাপাশি চলে এলেন, যেই মেয়েটা হাত তুলে বলছে, ”এদিকে মাইকটা দিন প্লিজ, আমি বলব” অমনি দোলগোবিন্দবাবু হাতটা আড়াআড়ি একদম পেছনদিক দিয়ে নিয়ে গিয়ে মেয়েটার নিতম্বটা ভালো করে কচলে দিলেন।
মেয়েটা চমকে গিয়ে পেছনে তাকাল। মুখে ভয়, লজ্জা আর অপমানের মিশ্র অনুভূতি। দোলগোবিন্দবাবু চাপ নিলেন না একদম। ভাবলেশহীন মুখ করে সামনের ক্যুইজের পরবর্তী প্রশ্ন শুনতে লাগলেন মন দিয়ে। দোলগোবিন্দবাবুর হাতের কাজ এমনই, পাশে দাঁড়িয়ে থেকে করলেও মেয়েটা ভাববে পেছনের কেউই করেছে। কিন্তু পেছনে একটা মোটা মহিলা। মেয়েটা কয়েক মুহূর্ত স্থবির হয়ে গেল তারপর ওর বয়ফ্রেন্ডটাকে কিছু একটা বলল।
দোলগোবিন্দবাবু এতেও চাপ নিলেন না। বাঙালি প্রেমিকদের তাঁর জানা আছে। তারা তাদের বীরত্ব ঠিকঠাক জায়গায় দেখাবার বদলে প্রেমিকা বা স্ত্রীর ওপর দেখায় বেশি। একটু বাদেই বোঝা গেল দোলগোবিন্দবাবুর থিয়োরি একদম নির্ভুল। কিছুক্ষণ বাদে মেয়েটা মুখচোখ লাল করে ভিড় ঠেলে বেরিয়ে গেল। পেছন পেছন ছেলেটাও।
দোলগোবিন্দবাবু কিছুই হয়নি এমন ভান করে ভিড় থেকে ধীরেসুস্থে বেরিয়ে এলেন। নাহ, শুরুটা মন্দ হল না। পাশের বেনফিসের স্টল থেকে একটা গরম ফিশফ্রাই কিনে কামড় বসালেন। প্রথম কামড়টা বসিয়ে ওনার নিয়মমাফিক অপরাধবোধটা চলে এল মনে। ইস, এইটুকু মেয়েটার সঙ্গে এরকম অসভ্যতা করলেন!
পরমুহূর্তেই প্রতিবারের মতো গা ঝাড়া দিয়ে উঠলেন দোলগোবিন্দবাবু। এইটুকু আনন্দেই তো বেঁচে আছেন জীবনে। খারাপ পাড়ায় যান না, বাজে সঙ্গ করেন না, কোনো মেয়ের ওপর অত্যাচারও করেননি কোনোদিন, এইটুকু মজায় আর দোষ কি! এই রিটায়ার্ড লাইফে হঠাৎ নোলাটা একটু বেশিই বেড়েছে বছর দুয়েক হল, কি আর করা যাবে! ইলেক্ট্রিসিটি বোর্ডে কাজ করতেন, বউ তো কবেই চোখ বুজেছিল, তখন মেয়েটা এইটুকু। তাকে খাইয়ে স্নান করিয়ে বড় করা সবই তো একা করেছেন দোলগোবিন্দবাবু। সেই মেয়ে এখন বিয়ে-থা করে সুখে ঘরকন্না করছে। দুটো ফুলের মতো নাতনি, তারা দাদুর কাছে মাঝেমধ্যে এলে দোলগোবিন্দবাবুর একাকিত্বটা একটু কাটে। কিন্তু তাদেরও পড়ার চাপ। ভালো পেনশন পান, কোনোকিছুর অভাব নেই, রান্নার লোক, ঠিকে ঝি সবই আছে, মেয়ে মাসে একবার করে এসে সব তদারকি করে যায়। দোলগোবিন্দবাবু কি করবেন সারাদিন? তাই এই দৃষ্টিসুখ আর স্পর্শসুখ নিয়েই আছেন।
প্রথম শুরুটা হয়েছিল দু-বছর আগে, মনে পড়ল দোলগোবিন্দবাবুর। রিটায়ার করার পর একা বোকা জীবন কাটতেই চাইত না। কাঁহাতক আর ফ্যাশন চ্যানেল দেখা যায় আর ইন্টারনেটে ছোঁড়া সেজে বাচ্চা বাচ্চা মেয়েদের সাথে সাহসী চ্যাট করা যায়, একটু বাদেই তারা ওয়েবক্যাম অন করতে বলে, প্রথম দু-একবার সাহস করে অন করেওছিলেন, কিন্তু দোলগোবিন্দবাবুর মাথা জোড়া চকচকে টাক আর নধর ভুঁড়ি দেখে পরপর কয়েকটা মেয়ে অফলাইন হয়ে যাওয়ায় আর ইচ্ছে করেনি। নিরলস দুপুর, অনন্ত সন্ধে কাটতেই চাইত না। দোলগোবিন্দবাবুর সেরকম বন্ধুবান্ধব কোনোকালেই নেই, নেই বই পড়ার নেশাও। জীবন দুর্বিষহ হয়ে উঠেছিল।
তখন একটা দরকারে হাওড়া গিয়েছিলেন, বাসে করে আসছিলেন, সাংঘাতিক ভিড় বাস, তিলমাত্র জায়গা নেই। ওঁর সামনেই একটা মেয়ে এসে দাঁড়িয়েছিল, বাসের হঠাৎ হঠাৎ ঝাঁকুনিতে দোলগোবিন্দবাবুর সাথে মেয়েটার ভালোই ঘষা লাগছিল। তখনই সাহস করে মেয়েটার বুকে হাত বুলিয়েছিলেন দোলগোবিন্দবাবু। আলতো করে চাপও দিয়েছিলেন একবার বুক দুরুদুরু অবস্থায়। কি করবেন, এই বয়সে এসে কামনা বড় বালাই! মেয়েটা বুঝতে পেরেছিল কিন্তু ভিতু ছিল, সদ্য গ্রাম থেকে আসা ভিরু চোখ তুলে ঘৃণার দৃষ্টি দোলগোবিন্দবাবুর দিকে ছুড়ে দিয়ে নেমে গিয়েছিল বাস থেকে, কোনো চেঁচামেচি না করে।
তখনই দোলগোবিন্দবাবু প্রথম বুঝেছিলেন যে অত ভয় পাওয়ার কিছুই নেই। ভারতবর্ষের মেয়ে হয়ে জন্মেছে এরা, এটুকু অসভ্যতা তো সহ্য করতেই হবে। ৯৯ জন মেয়েই প্রতিবাদ করবে না, মুখ বুজে চেপে যাবে আর বাকি ১ জন করলেও আশপাশের লোকজনের নিরাসক্ত ব্যবহারে বেশিদূর এগোতে পারবে না, অতএব লাইন একদম ক্লিয়ার।
সেই শুরু। তারপর থেকে দোলগোবিন্দবাবুর জীবনে সময় কাটাবার আর অভাব হয়না। সারাটা সকাল তিন-চাররকম খবরের কাগজ দেখে দেখে প্ল্যান করেন কোথায় কোন মেলা বা পুজো হচ্ছে, কোনটায় যাবেন ছকে ফ্যালেন। যেরকম ভেন্যু তার সেরকম প্রিপারেশন। জব এডুকেশন না নাট্য মেলায় খুব সাবধানে থাকতে হয়, ইন্টেলেকচুয়ালদের ভিড়, অনেকসময় শুধু দেখা ছাড়া আর কিছুই জোটে না। আবার চড়ক বা শিবরাত্রির মেলায় অবাধ স্বাধীনতা, শুধু নীচুজাতের মেয়েগুলো মহা বজ্জাত, তক্কে তক্কে থাকে, কেউ বদমায়েশি করলেই টাকা ঝাড়ার ধান্দা!
তারপর সারাটা দুপুর কেটে যায় দৃষ্টিসুখের উল্লাসে, অর্থাৎ ইন্টারনেটে অবাধ যৌনতার জগতে আনাগোনা করে। বড় নাতনি টুপুর যত্ন করে ধরে ধরে দাদুকে শিখিয়েছে মোবাইল, কম্পিউটার আর ইন্টারনেট। স্কটিশচার্চের ফিজিক্স অনার্স দোলগোবিন্দবাবুর এই বড় নাতনিটি সবেতেই এক্সপার্ট। টুপুরের থেকেই শেখা ফেসবুক আর ইউটিউব। তারপর ঘাঁটতে ঘাঁটতে পোক্ত হয়ে উঠেছেন এই ভার্চুয়াল দুনিয়ায়। এতে অবিশ্যি নিজের কোনো কৃতিত্ব দেখেন না দোলগোবিন্দবাবু। একটা মানুষ যে সেলাইয়ের স-ও জানে না, তাঁকে যদি একটা উল আর কাঁটা দিয়ে একটা ঘরে ছ-মাস বন্দি করে দেওয়া হয়, সেও সোয়েটার বুনতে শিখে যাবে।
সারাটা দুপুর দৃষ্টিসুখ মিটতেই বিকেল হতে সপ্তাহে দু-দিন বেরিয়ে পড়েন স্পর্শসুখের খোঁজে। ঈশ্বরের কল্যাণে একটা দাদু মার্কা চেহারা পেয়েছেন, ধবধবে সাদা পাজামা পাঞ্জাবি পরা সরল জটায়ু মার্কা মুখ দেখে কেউ সন্দেহও করে না। এই চেহারার জন্যেই একবার বিশাল কেলেঙ্কারির হাত থেকে কোনোরকমে বেঁচে গিয়েছিলেন দোলগোবিন্দবাবু। মেয়েটাকে দেখে বোঝা যায়নি এতটা ডাকাবুকো, সোজা এসে সাদা পাঞ্জাবির আস্তিন চেপে ধরেছিল।
দোলগোবিন্দবাবুও সঙ্গে সঙ্গে ”মা তোমার কোথাও ভুল হচ্ছে, তোমার বয়সি আমার নাতনি আছে……” এইসব সেন্টিমেন্টাল ডায়ালগ দিতে শুরু করেছিলেন। তখন পাবলিকও এসে মেয়েটাকে আওয়াজ দিতে শুরু করল এরকম একজন অমায়িক দাদুর বয়সি ভদ্রলোকের গায়ে হাত, ছি ছি। বেগতিক দেখে একা মেয়েটা ছেড়ে দিয়েছিল।
এরকমভাবে আস্তে আস্তে দোলগোবিন্দবাবু এখন একজন পাকা খেলুড়ে হয়ে উঠেছেন। এই সাতষট্টি বছর বয়সে শরীরে যৌবন নেই, নেই সঙ্গমের ক্ষমতাও। তবু এই হালকা ছোঁয়ার লোভ থেকে নিজেকে মুক্ত করতে পারেন না কিছুতেই। নিজেকে হাজারবার প্রশ্ন করেছেন দোলগোবিন্দবাবু, আচ্ছা উনি কি বিকৃতকাম? সাথে সাথেই মনে হয়েছে ধুর, দোলগোবিন্দবাবু তো আর কোনো শিশুর সাথে এমন করেন না, যুবতী মেয়েদের দেখে এই ছোকছোকানি তো স্বাভাবিক! আর এরাই বা এমন পোশাক পরে কেন যাতে বাজে ইচ্ছা হয়? খবরের কাগজে পড়া নানা নেতা, সাধুদের মন্তব্য মনে পড়ে যেতে গা ঝাড়া দিয়ে ওঠেন তিনি।
এভাবেই চলছিল। একদিন সকালে দোলগোবিন্দবাবু বসে ভাবছেন আজ কোথায় যাওয়া যায়! তেমন কোনো মেলাও চলছে না কোথাও, পুজোও তেমন নেই। কি করা যায়?
হঠাৎ চোখে পড়ল কাগজের এক দিকে, যাদবপুর ইউনিভার্সিটি থেকে আজ মিছিল বেরোবে কাল রাতে ছাত্রছাত্রীদের ওপর পুলিশি হামলার প্রতিবাদে। বিশাল ছাত্র মিছিল যাদবপুর থেকে বেরিয়ে সোজা কলেজ ষ্ট্রিট অবধি আসবে। দোলগোবিন্দবাবুর মাথায় বিদ্যুৎচমকের মতো একটা ফন্দি খেলে গেল। মেলা, পুজো তো অনেক হল, এটায় চুপচাপ হাঁটলে কেমন হয়? এমনিতেই এই সব মিছিলে ঠ্যালাঠেলি ভিড় হয় খুবই, তারপর পুলিশের লাঠিচার্জে একবার ছত্রভঙ্গ হয়ে গেলেই তো সোনায় সোহাগা! যেমন ভাবা তেমনি কাজ। একঝলক দেখে নিলেন, মিছিল শুরু হবে সন্ধে ছ-টায়। মানে শেষ হতে হতে রাত। অন্ধকারের অ্যাডভান্টেজটাও পাওয়া যাবে। দোলগোবিন্দবাবু ধোপদুরস্ত জামা পরে অধ্যাপকের মতো একটা লুক নিয়ে বেরিয়ে পড়লেন।
মিছিল বেরোতে বেরোতে প্রায় সন্ধে সাতটা হয়ে গেল। অসংখ্য মানুষজন, তার মধ্যে ছাত্রছাত্রী যেমন আছে, তেমনি সাধারণ মানুষও আছে প্রচুর। দোলগোবিন্দবাবুকে কেউ তেমন খেয়াল করল না। কেউ খেয়াল করলেও কোনো শিক্ষক ভেবে জায়গা করে দিল। দোলগোবিন্দবাবু হাঁটতে লাগলেন। বেজায় গরম, তার ওপর কাল রাতের দু-পশলা বৃষ্টিতে কাদাকাদা হয়ে আছে চারদিক। মিছিলের একদম প্রথমে অনেক বড় বড় ব্যানার, ফেস্টুন, ঝাণ্ডা, সেখান থেকে মাঝে মাঝে কেউ একজন স্লোগানের আওয়াজ তুলছে, তাতে সুর মেলাচ্ছে মিছিলের মধ্য ও শেষভাগের লোকেরা। দোলগোবিন্দবাবু তাড়াহুড়ো করলেন না। ধীরেসুস্থে হাঁটছিলেন। অন্ধকারটা আরেকটু হোক।
প্রায় আটটা যখন বাজে, তখন মিছিলটা গিরিশ পার্ক পেরিয়ে এগিয়ে এসে ঢুকেছে একটা ছোট গলিতে। এদিকটা মনে হয় লোডশেডিং চলছে। ভিড় পাতলা তো হয়ইনি, উল্টে বেড়েছে। নতুন নতুন অনেক ছেলেমেয়ে মাঝখানে এসে ঢুকছে। হঠাৎ পেছন থেকে একটা রে-রে ধ্বনি শুনে দোলগোবিন্দবাবু চারপাশ থেকে শুনে যা বুঝলেন তা হল পুলিশের গায়ে কেউ কিছু ছোড়ায় পুলিশ তাড়া করেছে। বিশাল মিছিলটা ছত্রভঙ্গ হতে শুরু করল সঙ্গে সঙ্গে। এমনিই অন্ধকার, তার ওপর পেছন থেকে চাপ আসতে এ ওর গায়ে হুমড়ি খেয়ে পড়ে যেতে লাগল। দোলগোবিন্দবাবু এই সুযোগটাই খুঁজছিলেন। দেরি না করে প্রায়ান্ধকারে একটা মেয়ে ঘাড়ে এসে পড়েছে বুঝতে পেরে তাকে জাপটে ধরে বুক, তলপেট আর নিতম্ব মনের সুখে চটকে নিলেন।
দশ সেকেন্ডের হাতের সুখ করে নিয়ে ভালো মানুষের মতো সরে পড়তে যাবেন, এমন সময় মেয়েটার মোবাইলের ফ্ল্যাশ লাইট জ্বলে উঠে চোখ ধাঁধিয়ে দিল তার। ভালো করে তাকাবার আগেই গালে একটা জোর রদ্দায় হুমড়ি খেয়ে পড়লেন তিনি। ততক্ষণে মেয়েটার চিৎকারে ওর বন্ধুরাও ছুটে এসেছে। দোলগোবিন্দবাবু পড়ে গিয়েও মনে মনে সাজাচ্ছিলেন কিরকম অভিনয় করে পাশ কাটানো যায়, এমন সময় আবছা অন্ধকারে ওঁর চোখে পড়ল মেয়েটার পায়ের দিকে।
লাল রঙের ওপর ডোরাকাটা হলুদ ডিজাইনের খুব আনকমন এই ক্যাম্বিসের জুতোটা তাঁর বেশ পরিচিত, তিনি নিজেই এবারের পুজোয় কিনে দিয়েছিলেন টুপুরকে। কিছুটা আতঙ্কে আর কিছুটা বিস্ময়ে উনি মেয়েটার মুখের দিকে তাকালেন!
এই মুখ তাঁর বড় চেনা, সেই জন্মানোর পর হসপিটালে দেখতে যাবার সময় থেকে!
পরেরদিন কাগজে পাঁচের পাতায় কোণের দিকে একটা ছোট্ট খবর বেরল, ”গতকাল গভীর রাতে দমদমে নিজের বাড়িতে গলায় দড়ি দিয়ে আত্মহত্যা করেছেন এক বৃদ্ধ। তাঁর নাম দোলগোবিন্দ বসাক (৬৭)। কি কারণে তাঁর এই আকস্মিক আত্মহত্যা তা এখনো স্পষ্ট নয়। প্রতিবেশীদের মতে চাকরি থেকে অবসর নেওয়ার পর বিপত্নীক দোলগোবিন্দবাবু একাই থাকতেন, বিশেষ কারুর সাথে মেলামেশা করতেন না। তিনি রেখে গেছেন তাঁর একমাত্র কন্যা অনিতা পালকে (৪২)। অনিতাদেবীর মতে প্রবল একাকিত্ব থেকেই তাঁর বাবা এই কাজ করে থাকতে পারেন। পুলিশ তদন্ত শুরু করেছে।”
মানুষ যখন জীবনে চলার কোনো বাঁকে সাফল্য অর্জন করে, বহুদিনের স্বপ্ন যখন তার পূরণ হয়, তখন তার সবাইকে ডেকে সেটা জানাতে ইচ্ছে করে, সবার সাথে নিজের আনন্দের অনুভূতিটাকে ভাগ করে নিতে ইচ্ছে হয়, বিশেষত কাছের মানুষগুলোর সাথে। সেইজন্যই প্রতিটা সমাজতাত্ত্বিক বইয়ের প্রথম পৃষ্ঠায় লেখা থাকে মানুষ একটি সামাজিক জীব। কিন্তু সেই সৌভাগ্য মনোরমার হল না। একটা চাপা দীর্ঘশ্বাস ফেলে নিজের মনেই মাথা নাড়েন মনোরমা। আজকের এমন একটা গুরুত্বপূর্ণ দিনে যখন ভেতরের ভালোলাগাটাকে মনোরমা কিছুতেই কন্ট্রোল করতে পারছেন না, তখন পাশে আপনার বলতে সেরকম কেউ নেই।
পিন্টু বলে ট্রেনার ছেলেটা অনেকক্ষণ ধরেই লক্ষ করছিল মনোরমার ভাবগতিক, এবার বলেই ফেলল, ”কাকিমা, কাকুকে একটা ফোন বরং করেই ফেলুন! এত ভালো একটা খবর! কলকাতায় আপনিই মনে হয় প্রথম!”
মনোরমা অল্প হেসে কিছু বললেন না। থাক বাইরের লোকের কাছে আর নিজের দুঃখের কথা বলে লাভ কি! বলতে তো প্রথমদিনই গিয়েছিলেন মনোরমা, উৎসাহ ফেটে পড়ছিল তখন, আশুতোষকে না বললে আর কাকেই বা বলবেন! আশুতোষ শুনে কিছুক্ষণ হাঁ করে তাকিয়েছিলেন, তারপর জিজ্ঞেস করেছিলেন মনোরমা মশকরা করছেন কিনা। পরে যখন বুঝতে পারলেন ব্যাপারটা সত্যি, রসিকতা নয় মোটেই, তখন কিছুক্ষণ হাঁ করে চেয়ে থেকে তারপর ফেটে পড়েছিলেন, ”তোমার কি মাথা খারাপ হয়ে গেছে? লোকে শুনলে তো তোমার গায়ে ঢিল ছুড়বেই, আমাদের বাড়ির সামনেও শান্তিধাম কথাটা মুছে দিয়ে পাগলাগারদ লিখে দিয়ে যাবে!” আরো কিছুক্ষণ তিরস্কার করেও ক্ষান্ত হননি, পাশের ঘর থেকে ডেকে এনেছিলেন ছেলেমেয়েকে। জয় এসে তো প্রথমে হেসেই খুন, সে হাসি থামতেই চায় না, তারপর বলল, ”প্লিজ মা! আমার একটা প্রেস্টিজ আছে পাড়ায়। এভাবে আমাকে সবার কাছে হাসির খোরাক কোরো না!”
মেয়ে রিম্পি তার মোটা ডাক্তারি বই হাতে নিয়ে পাতা ওলটাতে ওলটাতে বলেছিল, ”মা, এটাকে কি বলে জানো? মিডলাইফ অবসেসিভ ডিজঅর্ডার। মানুষের মাঝবয়সে এসে সব উদ্ভট খেয়াল চড়ে মাথায়। তুমি চিন্তা কোরো না, আমি একটা ওষুধ দেবো, রাতে শোওয়ার আগে ক-দিন খাও। ঘুমটা ভালো হবে, দেখবে শরীরটাও ঝরঝরে লাগবে। আর আমি কালই প্রোফেসর সামন্তর সাথে এই নিয়ে একবার কথা বলব।”
মনোরমা আমতা আমতা করে নিজেকে ডিফেন্ড করার চেষ্টা করেছিলেন, ”মাঝবয়স কেন! তুই বিশ্বাস কর, এটা আমার ছোটোবেলা থেকেই শখ। এতদিন সংসারের চাপে হয়ে ওঠেনি। এখন যখন একটা সুযোগ পেয়েছি………… তোদের কত আজগুবি খেয়ালে আমি সবসময় সঙ্গত দিয়েছি, আর তোরা সামান্য একটা ব্যাপারে এরকম……”
জয়ের বোধ হয় মোবাইলে বারবার ফোন আসছিল, অধৈর্য হয়ে একটু জোর গলাতেই মা-কে মাঝপথে থামিয়ে দিয়েছিল, ”ওফ, এনাফ মা। শোনো তুমি আমাদের মা ওকে! কিম কারদাশিয়ান মা নও, আটপৌরে বাঙালি মা! আর মা-কে আমরা শাড়ি পড়ে ভালো ভালো রান্না করে খাওয়ানো, ঘরদোর গোছানো এসবের মধ্যেই দেখতে চাই।” তারপর একটা অদ্ভুত বিদ্রূপের গলায় বলেছিল, ”স্কুটি চালাবে বললে তবু মানা যায়! বাইক চালাবে, তাও এই বয়সে!” আশুতোষও যোগ দিয়েছিলেন সেই বিদ্রূপে। বাবা, ছেলে, মেয়ের হাহাহিহিতে ভরে গিয়েছিল ঘর।
মনোরমা অবাক হয়ে গিয়েছিলেন। এদের জন্যেই কি সারাটা জীবন তিনি স্যাক্রিফাইস করলেন? জয় আর রিম্পি তখন একদম ছোট্ট, ওদের ঠিকঠাক দেখভালের জন্য নিজের ভালো চাকরিটা ছেড়ে দিয়েছিলেন মনোরমা। চাকরিটা শুধু তাঁর পেশা ছিল না, নেশাও ছিল। একটা নামী পাবলিকেশন হাউজে গ্রাফিক্স ডিজাইনারের কাজ ছিল। গ্রাফিক্স মানে তখন ছবি আঁকাকেই বোঝানো হত, কম্পিউটার তখন আর কোথায়! সরকারি আর্ট কলেজ থেকে পাশ করে সেখানেই যোগ দিয়েছিলেন মনোরমা। শাশুড়ি অনেক বারণ করেছিলেন ভালো চাকরিটা ছাড়তে, তবু নিজের কেরিয়ার জলাঞ্জলি দেওয়ার আক্ষেপ কোনোদিনও করেননি মনোরমা, ছেলেমেয়ে দুটোকে মানুষ করার স্বপ্নেই বুঁদ হয়ে থেকেছেন। মেয়ে ডাক্তারি পড়ছে, ছেলে ভালো চাকরি করছে, ভেবেছিলেন ছেলেমেয়ে মানুষ করা সার্থক, কিন্তু এ কেমন তৈরি হয়েছে জয় আর রিম্পি? মায়ের একটা সামান্য ইচ্ছে নিয়ে এত বিদ্রুপ করছে এরা?
মনোরমার গোটা ঘটনাটা মনে পড়তেই মনটা আবার ভারিক্কি হয়ে উঠল। হ্যাঁ। তিনি মানছেন তাঁর ইচ্ছেটা একটু অদ্ভুত বটে কিন্তু এই একটিমাত্র ইচ্ছেই তো সারাজীবন ধরে বুকে লালন করে এসেছেন তিনি। ছোট্ট থেকেই বাইকের প্রতি তাঁর ভীষণ আকর্ষণ। তখন রাস্তাঘাটে এরকম মুড়ি মুড়কির মতো বাইক দেখা যেত না। যখনই ওদের রেল কোয়ার্টার কলোনিতে কেউ বাইকে চড়ে আসতেন, পরম স্নেহে সেই বাইকে হাত বোলাতেন মনোরমা। সেই যখন কলেজে পড়তেন, ‘শোলে’ রিলিজ করেছিল, বন্ধুরা সবাই মিলে হলে দেখতে গিয়েছিলেন। অমিতাভ আর ধর্মেন্দ্রর সেই বাইকে চড়ে বিখ্যাত গান ‘ইয়ে দোস্তি হাম নেহি তোড়েঙ্গে’ দেখতে দেখতে কোথায় ডুবে গিয়েছিলেন তিনি! তখন থেকেই ঠিক করে ফেলেছিলেন একদিন না একদিন বাইক চালিয়ে নিজের মনে ঘুরে বেড়াবেন তিনি। সেই সময় তাঁর বন্ধু বলতে ছিলেন পিসতুতো ভাই তপন। তারই বাইকে চুপিচুপি শিখেও ফেলেন মনোরমা চালানো। ভোর ভোর টিউশনি করতে যাবার পথে রেলের পরিত্যক্ত মাঠে গিয়ে শিখতেন তিনি। কিন্তু নিজে কিনে লোকসমক্ষে চালিয়ে বেড়ানোর সাহস হয়নি। তারপর তো বিয়ে, বিয়ের পর এতদিন ধরে সংসারের জোয়াল টানতে টানতেই নিজের সব শখ-আহ্লাদ ফুরিয়ে গিয়েছিল, কিন্তু হঠাৎ একদিন খবরের কাগজে যখন দেখলেন ট্যাক্সি অ্যাপ ওলা ওদের চার চাকা গাড়ির পাশাপাশি কলকাতার বুকে এবার বাইকও লঞ্চ করছে, ভেবেছিলেন একবার ঝালিয়ে নিয়ে নতুন করে চেষ্টা করবেন। কিন্তু কোথায় কি!
মনের দুঃখে ইচ্ছেটাকে পাকাপাকিভাবে সমাধিই দিয়ে দিচ্ছিলেন মনোরমা, বাধা দিলেন মৃণালিনী। এই একটা মানুষ যিনি বিয়ের পর থেকে মনোরমাকে সমস্ত ব্যাপারে উৎসাহ দিয়ে এসেছেন। মৃণালিনী মনোরমার শাশুড়ি মা। বয়স আশির ওপরে, কিন্তু এখনো ভালোই খটখটে আছেন। মৃণালিনীকে দেখে মাঝে মাঝে অবাক হয়ে যান মনোরমা! এত পুরনো দিনের লোক এত আধুনিক মনস্কা আর তারই ছেলে আশুতোষ এরকম!
মৃণালিনী পুরো ঘটনাটা শুনে নিজের মনে গজগজ করেছিলেন, ”ব্যাটাছেলেগুলোর আবার কাজ কি! ওরা তো সবসময় মেয়েদের ইচ্ছে-অনিচ্ছেগুলোকে দাবিয়ে রাখতেই ভালোবাসে। ওদেরকে অত গুরুত্ব দিসনি তো! সবসময় স্বামীজীর কথা মনে করবি, শরীরের অর্ধেকটা অংশ যতদিন পাঁকে ডুবে থাকবে, পুরো সমাজটাও এরকম পচা গলাই থাকবে। পুরুষরা তো তাদের একচ্ছত্র অধিকারে ভাগ বসাতে গেলে রাগ করবেই, কিন্তু তাই বলে কি আমরাও হাত-পা গুটিয়ে বসে থাকব নাকি! আমাদের অধিকার কেড়ে নিতে হবে।” একটু থেমে যোগ করেছিলেন, ”তুই তো চিরকালের বোকা, ভালো চাকরিটা দুম করে ছেড়ে দিয়ে ছেলেমেয়ের পেছনে পড়লি, এখন তারাই উল্টে মা-কে এরকম করছে! আমার বাপু খুব ভালো লাগে মেয়েরা বাইক চালাক, প্লেন চালাক, জাহাজ চালাক। তুই এক কাজ কর, দুপুরবেলা করে বেরিয়ে পড়ে প্র্যাকটিস কর আগে কিছুদিন। ওরা তো কেউ থাকে না। কেউ ফোন করলে আমি সামলে নেব।”
মনোরমা মিনমিন করে আপত্তি তোলার চেষ্টা করেছিলেন, কিন্তু মৃণালিনীর উৎসাহে সেই আপত্তি ধোপে টেকেনি।
দুপুরবেলা খেয়ে উঠেই সারাদিনের নুন-হলুদ শাড়ি ছেড়ে নিজের একমাত্র সালোয়ার কামিজ, যেটা শুধু বাইরে গেলেই পরা হয় আশুতোষ পছন্দ করেন না বলে, সেইটা পরে বেরিয়ে পড়তেন মনোরমা। গন্তব্য মোটর ট্রেনিং স্কুল। একমাস শিখে টু হুইলার-ফোর হুইলার দুটোরই কমার্শিয়াল লাইসেন্স বের করা মুখের কথা নয়। বাইক অল্প চালাতে জানলেও চারচাকা একদমই জানতেন না মনোরমা, কিন্তু ওলায় ড্রাইভের হয়ে গাড়ি চালাতে গেলে দুটোই জানতে হবে, শুধু বাইকে ওলা নাকি পারমিট দেবে না।
দিনের পর দিন অক্লান্তভাবে প্র্যাকটিস করতেন মনোরমা। প্রথম প্রথম অবাক হলেও পরে ট্রেনিং স্কুল ওঁর উৎসাহ দেখে পিন্টুকে আলাদা ট্রেনার হিসেবে নিযুক্ত করেছিল। প্রথমদিকে অন্যান্য ছাত্রছাত্রীরা হাঁ করে তাকিয়ে থাকত মায়ের বয়সি একজন সাধাসিধে গোলগাল মহিলা বাইক শিখছেন দেখে, পরে তারাও তাদের এই কাকিমাকে খুব উৎসাহ দিত। মোটর ভেহিকল ডিপার্টমেন্টের লাইসেন্স টেস্টে দুটোতেই পাশ করে অবশেষে আজ লাইসেন্সটা হাতে পেয়েছেন মনোরমা। ভাইভা আগেই হয়ে গিয়েছিল, তাতে প্রশ্ন করা হয়েছিল ”এই বয়সে! তাও কমার্শিয়াল লাইসেন্স! কেন!”
মনোরমা সোজাসাপটা উত্তর দিয়েছিলেন, ”আমার বাইক চালাতে ভীষণ ভালো লাগে। গাড়ি চালাতেও। ওলা বাইক লঞ্চ করছে শীগগিরই। আমি ওলার হয়ে বাইক আর গাড়ি দুটোই চালাতে চাই।”
ইন্টারভিউয়ার আরো অবাক হয়ে জিজ্ঞেস করেছিলেন, ”ওলা! এই বয়সের একজন মহিলা হয়ে আপনি ভাড়া গাড়ি চালাবেন, সঙ্গে বাইক! হয় নাকি!”
মৃণালিনীর শেখানো মতো মনোরমা স্মিত হেসেছিলেন, ”হওয়ালেই হয় স্যার!”
নিজের জমানো টাকা ব্যাংক থেকে আগেই তুলে নিয়েছিলেন, অন্য যা টাকা সবই আশুতোষের সাথে জয়েন্টে, তুললে ওঁর ফোনে অ্যালার্ট চলে যাবে। তাই বাকিটা দিলেন মৃণালিনী। সেই দিয়ে সেকেন্ড হ্যান্ড একটা বাজাজ বাইক আর ছোট একটা পুরনো টাটা ইন্ডিকা কিনে ফেললেন মনোরমা। কিন্তু সেগুলো রাখবেন কোথায়? বাড়িতে তো নিয়ে আসা যাবে না। অগত্যা ট্রেনিং স্কুলের সাথে কথা বলে ওদেরই গ্যারেজে রেখে দিলেন সেদুটো।
হঠাৎ পিন্টু ডাকল, ”কাকিমা, যাবেন না?”
তাই তো! লাইসেন্স পেয়ে মনোরমা আনন্দে ভুলেই গিয়েছিলেন, আজই তো ওলা কোম্পানির সাথে দেখা করতে যাওয়ার কথা সল্টলেকে। পিন্টু ছেলেটা বড় ভালো, যাবে সঙ্গে।
গিয়ে যতটা অপ্রস্তুতে পড়তে হবে ভেবেছিলেন, ততটা হল না। ওলা অথরিটি ব্যাপারটাকে খুবই ইতিবাচকভাবে নিলেন। এমনকি প্রথম মহিলা ওলা ড্রাইভার হিসেবে অ্যাডভারটাইজও করতে চাইছিলেন তাঁরা, কিন্তু মনোরমা বারণ করলেন।
মনোরমার বাইক চালানো আর গাড়ি চালানো টেস্ট করে নিয়ে কাগজপত্র সব জমা নিয়ে নিলেন তাঁরা। গাড়ি আর বাইকে ওলার লোগো বসানো হয়ে গেল দুদিনের মধ্যেই।
শুরু হয়ে গেল মনোরমার ইচ্ছেপূরণ। শুধু দুপুরবেলাটা কাস্টমার নেন তিনি, একদিন বাইক আরেকদিন চার চাকায়, এইভাবে অল্টারনেট করে, তাও শুধু উইকডেজ। ফোনে পিঁ পিঁ আওয়াজ করে কাস্টমাররা রাইড বুক করলেই মৃণালিনী চেঁচিয়ে ওঠেন, ”ওরে, আরেকটা খদ্দের এল রে তোর! যা যা শীগগিরই বেরো রেডি হয়ে!”
মনোরমা রেডি হয়েই থাকেন, জলদি বাড়ি থেকে বেরিয়ে অটো করে চলে যান ট্রেনিং স্কুলে। গ্যারেজ থেকে গাড়ি বের করেই ছুট লাগান। যদিও টাকার জন্য এসব করেন না মনোরমা। বাইক নিয়ে যখন কাস্টমারকে খুঁজতে যান, আনন্দে মনটা ভরে ওঠে। কাস্টমার খুব অবাক হয়ে যায়, তবে এখনো অবধি বেশ পজেটিভভাবেই গ্রহণ করেছে সবাই তাঁকে। একদিন তো একটা কাস্টমার ছবিই তুলে নিলেন মনোরমার।
যেদিন কাস্টমার থাকে না, সেদিন বাইকটা নিয়ে চলে যান দুর্গাপুর এক্সপ্রেসওয়ে ধরে অনেক দূর। ফাঁকা রাস্তায় চালাতে চালাতে নিজেকে মুক্ত পাখি মনে হয় মনোরমার। ঠাণ্ডা হাওয়ায় চুল উড়তে থাকে, সঙ্গে মনও। কিন্তু বেশিক্ষণ চালানো যায় না। পাঁচটা বাজতে না বাজতেই ফিরে আসেন বাড়ি। শাড়ি পরে জলখাবার বানিয়ে অপেক্ষা করেন ছেলেমেয়ের জন্য।
এভাবেই চলছিল। চলতও যদি না সেদিন ঘটনাটা ঘটত। সেদিন একটা কল পেয়ে বারোটার সময়েই নাকে মুখে গুঁজে গাড়ি নিয়ে বেরিয়ে গিয়েছিলেন মনোরমা। তাড়াহুড়োয় নিজের ফোনটা নিতেও ভুলে গিয়েছিলেন। ওলার দেওয়া ফোনে একটার পর একটা কল পাচ্ছিলেন সেদিন। শেষ কাস্টমারকে বেলুড়ে নামিয়ে দিয়ে মনোরমা ভাবলেন আর নয়। সাড়ে চারটে বেজে গেছে, এবার ফেরার রাস্তা ধরতে হবে।
মনোরমার বাড়ি বরানগরে। বেলুড় থেকে বালি ব্রিজ পেরিয়ে দক্ষিণেশ্বরের দিকে আসছিলেন মনোরমা, স্কুলের গ্যারেজ আরেকটু এগিয়ে। হঠাৎ ওলার ফোনে একটা পিঁ পিঁ। একবার ভাবলেন দেখবেনই না, পরক্ষণে গাড়িটা সাইড করে বুকিংটা দেখলেন ফোনে। একটা বুকিং আসছে বরানগর চত্বর থেকে, ওলা থেকে রেড সিগন্যাল দেওয়া, তার মানে মেডিকেল এমারজেন্সি। কিন্তু এটা নেওয়া তো তার পক্ষে সম্ভব নয়। এটা তো তাঁর নিজের বাড়ির কাছাকাছি। ওখানে গেলে লোকজনের সঙ্গে দেখা হয়ে যাওয়ার সম্ভাবনা। ইতস্তত করে বুকিংটা রিজেক্ট করলেন তিনি। আবার গাড়ি স্টার্ট করলেন। একটু খারাপ লাগছে, আজ বরানগর এলাকায় ট্যাক্সি ধর্মঘট আছে, তার ওপর ওই চত্বরে ওলার আর তেমন কোনো গাড়ি নেই মনোরমা জানেন। কিন্তু তাঁরও তো হাত পা বাঁধা।
বুকিংটা আরো দুবার এল, দুবারই রিজেক্ট করলেন মনোরমা।
এবার ওলা কোম্পানি থেকে একটা ফোন এল, ”ম্যাডাম আপনার লোকেশনের একদম কাছাকাছি একজন পেশেন্ট আছেন, আপনার রিজেকশন দেখে আমাদের বারবার ফোন করছেন। প্লিজ ওনাকে একটু হসপিটালে পৌঁছে দিন না, যদি সম্ভব হয়!”
মনোরমা আর ফেরাতে পারলেন না। অসুস্থ মানুষ, বিবেকে বাধল। কেউ দেখতে পেলে যা হবার হবে, মনোরমা আর বিশেষ চিন্তা করলেন না, তিন নম্বর বুকিংটা নিয়েই নিলেন। অ্যাকসেপ্ট করার সঙ্গে সঙ্গে ফোন এল কাস্টমারের থেকে, ”একটু তাড়াতাড়ি আসুন প্লিজ! আমার মা খুব অসুস্থ হয়ে পড়েছেন, ইমিডিয়েটলি হসপিটাল নিয়ে যেতে হবে, এখানে একটাও গাড়ি পাচ্ছি না।” ঠিকানাটা বলেই ফোনটা কেটে গেল।
মনোরমা স্থবির হয়ে গেলেন। আশুতোষের গলা! ঠিকানাটাও তাঁরই বাড়ির। তার মানে মৃণালিনী অসুস্থ! কিন্তু বাড়ি থেকে বেরোনোর সময় তো ঠিকই ছিলেন! আশুতোষই বা অফিস থেকে কখন ফিরে এল? মনোরমা আর আগুপিছু না ভেবে ঝড়ের বেগে গাড়ি চালাতে লাগলেন। তাঁকে ড্রাইভারের আসনে দেখে, এই গাড়ি দেখে ছেলেমেয়ে-স্বামীর প্রশ্নবাণ, বিদ্রূপের সামনে পড়ার থেকেও তাঁর সামনে তখন বড় হয়ে উঠেছে মৃণালিনী। এই মানুষটাই তাঁর আশ্রয়, তাঁর ভরসা, তাঁর কিছু হয়ে গেলে মনোরমা কার কোলে মাথা রাখবেন?
ঠিক পাঁচদিন বাদে অ্যাপোলো গ্লেন ঈগলস হসপিটালের সাততলার কেবিনে মৃণালিনী যখন চোখ খুললেন, তখন উদবেগে তাঁর সামনে ঝুঁকে বসেছিলেন মনোরমা। আশুতোষ, জয়, রিম্পি এরা দিনে দুবার করে এলেও মনোরমা হসপিটাল থেকে একমুহূর্তের জন্যও একদিনে বেরোননি।
মৃণালিনীর সেদিন ম্যাসিভ হার্ট অ্যাটাক হয়। বাড়ির কাজের মেয়ে কমলা মনোরমাকে ফোনে না পেয়ে আশুতোষকে ফোন করে অফিস থেকে ডাকে। মনোরমাকে দেখে সবাই হাঁ হয়ে গেলেও অবস্থার জেরে কেউ কিছু বলেনি। যদিও জয় গাড়িতে যেতে যেতে শুরু করেছিল, ”মা তুমি……মাই গড! আমার কোনো বন্ধু এতদিনে ওলাতে তোমায় যদি……!”
আশুতোষ হাত নেড়ে জয়কে চুপ করিয়ে দিয়েছিলেন। তারপর হসপিটালে ডাক্তার যখন বললেন আর কিছুক্ষণ দেরি হলে পেশেন্টকে বাঁচানো মুশকিল হয়ে পড়ত, তখন আশুতোষ আলতো চাপ দিয়েছিলেন মনোরমার হাতে। সে হাতে রাগ ছিল না, ছিল অনুতাপে মোড়া ভালোবাসা।
মৃণালিনী চোখ মেলে হাসলেন, ”কিরে! মুখটা এমন শুকিয়ে গেছে কেন! ক-দিন কিছু মুখে দিসনি নাকি?”
মনোরমার চোখে জল, মৃদু স্বরে বললেন, ”মা! আমি সেদিন ছিলাম না, তোমার কত কি হয়ে যেতে পারত! আমি …… আমি আর কোনোদিনও বেরবো না তোমায় ছেড়ে!”
মৃণালিনী হেসে চোখ বুজলেন। তারপর মনোরমার কানে মুখ নিয়ে এসে চুপিচুপি বললেন, ”ধুর মুখপুড়ি! বেরবি না কেন! এবার থেকে তো ভাবছি আমিই তোর বাইকটা ওই ওলা না কি বলে ওখান থেকে বুক করব। আমায় ওই ফোনে টেপাটেপি শিখিয়ে দিবি। তারপর তুই আর আমি মিলে ‘এই পথ যদি না শেষ হয়’ গাইতে গাইতে চলে যাব অনেক দূর। তুই উত্তমবাবু আমি সুচিত্রা। কিরে! আমায় নিয়ে যাবি না?”
মনোরমা শক্ত করে জড়িয়ে ধরলেন মৃণালিনীকে।
মানুষ যখন জীবনে চলার কোনো বাঁকে সাফল্য অর্জন করে, বহুদিনের স্বপ্ন যখন তার পূরণ হয়, তখন তার সবাইকে ডেকে সেটা জানাতে ইচ্ছে করে, সবার সাথে নিজের আনন্দের অনুভূতিটাকে ভাগ করে নিতে ইচ্ছে হয়, বিশেষত কাছের মানুষগুলোর সাথে। সেইজন্যই প্রতিটা সমাজতাত্ত্বিক বইয়ের প্রথম পৃষ্ঠায় লেখা থাকে মানুষ একটি সামাজিক জীব। কিন্তু সেই সৌভাগ্য মনোরমার হল না। একটা চাপা দীর্ঘশ্বাস ফেলে নিজের মনেই মাথা নাড়েন মনোরমা। আজকের এমন একটা গুরুত্বপূর্ণ দিনে যখন ভেতরের ভালোলাগাটাকে মনোরমা কিছুতেই কন্ট্রোল করতে পারছেন না, তখন পাশে আপনার বলতে সেরকম কেউ নেই।
পিন্টু বলে ট্রেনার ছেলেটা অনেকক্ষণ ধরেই লক্ষ করছিল মনোরমার ভাবগতিক, এবার বলেই ফেলল, ”কাকিমা, কাকুকে একটা ফোন বরং করেই ফেলুন! এত ভালো একটা খবর! কলকাতায় আপনিই মনে হয় প্রথম!”
মনোরমা অল্প হেসে কিছু বললেন না। থাক বাইরের লোকের কাছে আর নিজের দুঃখের কথা বলে লাভ কি! বলতে তো প্রথমদিনই গিয়েছিলেন মনোরমা, উৎসাহ ফেটে পড়ছিল তখন, আশুতোষকে না বললে আর কাকেই বা বলবেন! আশুতোষ শুনে কিছুক্ষণ হাঁ করে তাকিয়েছিলেন, তারপর জিজ্ঞেস করেছিলেন মনোরমা মশকরা করছেন কিনা। পরে যখন বুঝতে পারলেন ব্যাপারটা সত্যি, রসিকতা নয় মোটেই, তখন কিছুক্ষণ হাঁ করে চেয়ে থেকে তারপর ফেটে পড়েছিলেন, ”তোমার কি মাথা খারাপ হয়ে গেছে? লোকে শুনলে তো তোমার গায়ে ঢিল ছুড়বেই, আমাদের বাড়ির সামনেও শান্তিধাম কথাটা মুছে দিয়ে পাগলাগারদ লিখে দিয়ে যাবে!” আরো কিছুক্ষণ তিরস্কার করেও ক্ষান্ত হননি, পাশের ঘর থেকে ডেকে এনেছিলেন ছেলেমেয়েকে। জয় এসে তো প্রথমে হেসেই খুন, সে হাসি থামতেই চায় না, তারপর বলল, ”প্লিজ মা! আমার একটা প্রেস্টিজ আছে পাড়ায়। এভাবে আমাকে সবার কাছে হাসির খোরাক কোরো না!”
মেয়ে রিম্পি তার মোটা ডাক্তারি বই হাতে নিয়ে পাতা ওলটাতে ওলটাতে বলেছিল, ”মা, এটাকে কি বলে জানো? মিডলাইফ অবসেসিভ ডিজঅর্ডার। মানুষের মাঝবয়সে এসে সব উদ্ভট খেয়াল চড়ে মাথায়। তুমি চিন্তা কোরো না, আমি একটা ওষুধ দেবো, রাতে শোওয়ার আগে ক-দিন খাও। ঘুমটা ভালো হবে, দেখবে শরীরটাও ঝরঝরে লাগবে। আর আমি কালই প্রোফেসর সামন্তর সাথে এই নিয়ে একবার কথা বলব।”
মনোরমা আমতা আমতা করে নিজেকে ডিফেন্ড করার চেষ্টা করেছিলেন, ”মাঝবয়স কেন! তুই বিশ্বাস কর, এটা আমার ছোটোবেলা থেকেই শখ। এতদিন সংসারের চাপে হয়ে ওঠেনি। এখন যখন একটা সুযোগ পেয়েছি………… তোদের কত আজগুবি খেয়ালে আমি সবসময় সঙ্গত দিয়েছি, আর তোরা সামান্য একটা ব্যাপারে এরকম……”
জয়ের বোধ হয় মোবাইলে বারবার ফোন আসছিল, অধৈর্য হয়ে একটু জোর গলাতেই মা-কে মাঝপথে থামিয়ে দিয়েছিল, ”ওফ, এনাফ মা। শোনো তুমি আমাদের মা ওকে! কিম কারদাশিয়ান মা নও, আটপৌরে বাঙালি মা! আর মা-কে আমরা শাড়ি পড়ে ভালো ভালো রান্না করে খাওয়ানো, ঘরদোর গোছানো এসবের মধ্যেই দেখতে চাই।” তারপর একটা অদ্ভুত বিদ্রূপের গলায় বলেছিল, ”স্কুটি চালাবে বললে তবু মানা যায়! বাইক চালাবে, তাও এই বয়সে!” আশুতোষও যোগ দিয়েছিলেন সেই বিদ্রূপে। বাবা, ছেলে, মেয়ের হাহাহিহিতে ভরে গিয়েছিল ঘর।
মনোরমা অবাক হয়ে গিয়েছিলেন। এদের জন্যেই কি সারাটা জীবন তিনি স্যাক্রিফাইস করলেন? জয় আর রিম্পি তখন একদম ছোট্ট, ওদের ঠিকঠাক দেখভালের জন্য নিজের ভালো চাকরিটা ছেড়ে দিয়েছিলেন মনোরমা। চাকরিটা শুধু তাঁর পেশা ছিল না, নেশাও ছিল। একটা নামী পাবলিকেশন হাউজে গ্রাফিক্স ডিজাইনারের কাজ ছিল। গ্রাফিক্স মানে তখন ছবি আঁকাকেই বোঝানো হত, কম্পিউটার তখন আর কোথায়! সরকারি আর্ট কলেজ থেকে পাশ করে সেখানেই যোগ দিয়েছিলেন মনোরমা। শাশুড়ি অনেক বারণ করেছিলেন ভালো চাকরিটা ছাড়তে, তবু নিজের কেরিয়ার জলাঞ্জলি দেওয়ার আক্ষেপ কোনোদিনও করেননি মনোরমা, ছেলেমেয়ে দুটোকে মানুষ করার স্বপ্নেই বুঁদ হয়ে থেকেছেন। মেয়ে ডাক্তারি পড়ছে, ছেলে ভালো চাকরি করছে, ভেবেছিলেন ছেলেমেয়ে মানুষ করা সার্থক, কিন্তু এ কেমন তৈরি হয়েছে জয় আর রিম্পি? মায়ের একটা সামান্য ইচ্ছে নিয়ে এত বিদ্রুপ করছে এরা?
মনোরমার গোটা ঘটনাটা মনে পড়তেই মনটা আবার ভারিক্কি হয়ে উঠল। হ্যাঁ। তিনি মানছেন তাঁর ইচ্ছেটা একটু অদ্ভুত বটে কিন্তু এই একটিমাত্র ইচ্ছেই তো সারাজীবন ধরে বুকে লালন করে এসেছেন তিনি। ছোট্ট থেকেই বাইকের প্রতি তাঁর ভীষণ আকর্ষণ। তখন রাস্তাঘাটে এরকম মুড়ি মুড়কির মতো বাইক দেখা যেত না। যখনই ওদের রেল কোয়ার্টার কলোনিতে কেউ বাইকে চড়ে আসতেন, পরম স্নেহে সেই বাইকে হাত বোলাতেন মনোরমা। সেই যখন কলেজে পড়তেন, ‘শোলে’ রিলিজ করেছিল, বন্ধুরা সবাই মিলে হলে দেখতে গিয়েছিলেন। অমিতাভ আর ধর্মেন্দ্রর সেই বাইকে চড়ে বিখ্যাত গান ‘ইয়ে দোস্তি হাম নেহি তোড়েঙ্গে’ দেখতে দেখতে কোথায় ডুবে গিয়েছিলেন তিনি! তখন থেকেই ঠিক করে ফেলেছিলেন একদিন না একদিন বাইক চালিয়ে নিজের মনে ঘুরে বেড়াবেন তিনি। সেই সময় তাঁর বন্ধু বলতে ছিলেন পিসতুতো ভাই তপন। তারই বাইকে চুপিচুপি শিখেও ফেলেন মনোরমা চালানো। ভোর ভোর টিউশনি করতে যাবার পথে রেলের পরিত্যক্ত মাঠে গিয়ে শিখতেন তিনি। কিন্তু নিজে কিনে লোকসমক্ষে চালিয়ে বেড়ানোর সাহস হয়নি। তারপর তো বিয়ে, বিয়ের পর এতদিন ধরে সংসারের জোয়াল টানতে টানতেই নিজের সব শখ-আহ্লাদ ফুরিয়ে গিয়েছিল, কিন্তু হঠাৎ একদিন খবরের কাগজে যখন দেখলেন ট্যাক্সি অ্যাপ ওলা ওদের চার চাকা গাড়ির পাশাপাশি কলকাতার বুকে এবার বাইকও লঞ্চ করছে, ভেবেছিলেন একবার ঝালিয়ে নিয়ে নতুন করে চেষ্টা করবেন। কিন্তু কোথায় কি!
মনের দুঃখে ইচ্ছেটাকে পাকাপাকিভাবে সমাধিই দিয়ে দিচ্ছিলেন মনোরমা, বাধা দিলেন মৃণালিনী। এই একটা মানুষ যিনি বিয়ের পর থেকে মনোরমাকে সমস্ত ব্যাপারে উৎসাহ দিয়ে এসেছেন। মৃণালিনী মনোরমার শাশুড়ি মা। বয়স আশির ওপরে, কিন্তু এখনো ভালোই খটখটে আছেন। মৃণালিনীকে দেখে মাঝে মাঝে অবাক হয়ে যান মনোরমা! এত পুরনো দিনের লোক এত আধুনিক মনস্কা আর তারই ছেলে আশুতোষ এরকম!
মৃণালিনী পুরো ঘটনাটা শুনে নিজের মনে গজগজ করেছিলেন, ”ব্যাটাছেলেগুলোর আবার কাজ কি! ওরা তো সবসময় মেয়েদের ইচ্ছে-অনিচ্ছেগুলোকে দাবিয়ে রাখতেই ভালোবাসে। ওদেরকে অত গুরুত্ব দিসনি তো! সবসময় স্বামীজীর কথা মনে করবি, শরীরের অর্ধেকটা অংশ যতদিন পাঁকে ডুবে থাকবে, পুরো সমাজটাও এরকম পচা গলাই থাকবে। পুরুষরা তো তাদের একচ্ছত্র অধিকারে ভাগ বসাতে গেলে রাগ করবেই, কিন্তু তাই বলে কি আমরাও হাত-পা গুটিয়ে বসে থাকব নাকি! আমাদের অধিকার কেড়ে নিতে হবে।” একটু থেমে যোগ করেছিলেন, ”তুই তো চিরকালের বোকা, ভালো চাকরিটা দুম করে ছেড়ে দিয়ে ছেলেমেয়ের পেছনে পড়লি, এখন তারাই উল্টে মা-কে এরকম করছে! আমার বাপু খুব ভালো লাগে মেয়েরা বাইক চালাক, প্লেন চালাক, জাহাজ চালাক। তুই এক কাজ কর, দুপুরবেলা করে বেরিয়ে পড়ে প্র্যাকটিস কর আগে কিছুদিন। ওরা তো কেউ থাকে না। কেউ ফোন করলে আমি সামলে নেব।”
মনোরমা মিনমিন করে আপত্তি তোলার চেষ্টা করেছিলেন, কিন্তু মৃণালিনীর উৎসাহে সেই আপত্তি ধোপে টেকেনি।
দুপুরবেলা খেয়ে উঠেই সারাদিনের নুন-হলুদ শাড়ি ছেড়ে নিজের একমাত্র সালোয়ার কামিজ, যেটা শুধু বাইরে গেলেই পরা হয় আশুতোষ পছন্দ করেন না বলে, সেইটা পরে বেরিয়ে পড়তেন মনোরমা। গন্তব্য মোটর ট্রেনিং স্কুল। একমাস শিখে টু হুইলার-ফোর হুইলার দুটোরই কমার্শিয়াল লাইসেন্স বের করা মুখের কথা নয়। বাইক অল্প চালাতে জানলেও চারচাকা একদমই জানতেন না মনোরমা, কিন্তু ওলায় ড্রাইভের হয়ে গাড়ি চালাতে গেলে দুটোই জানতে হবে, শুধু বাইকে ওলা নাকি পারমিট দেবে না।
দিনের পর দিন অক্লান্তভাবে প্র্যাকটিস করতেন মনোরমা। প্রথম প্রথম অবাক হলেও পরে ট্রেনিং স্কুল ওঁর উৎসাহ দেখে পিন্টুকে আলাদা ট্রেনার হিসেবে নিযুক্ত করেছিল। প্রথমদিকে অন্যান্য ছাত্রছাত্রীরা হাঁ করে তাকিয়ে থাকত মায়ের বয়সি একজন সাধাসিধে গোলগাল মহিলা বাইক শিখছেন দেখে, পরে তারাও তাদের এই কাকিমাকে খুব উৎসাহ দিত। মোটর ভেহিকল ডিপার্টমেন্টের লাইসেন্স টেস্টে দুটোতেই পাশ করে অবশেষে আজ লাইসেন্সটা হাতে পেয়েছেন মনোরমা। ভাইভা আগেই হয়ে গিয়েছিল, তাতে প্রশ্ন করা হয়েছিল ”এই বয়সে! তাও কমার্শিয়াল লাইসেন্স! কেন!”
মনোরমা সোজাসাপটা উত্তর দিয়েছিলেন, ”আমার বাইক চালাতে ভীষণ ভালো লাগে। গাড়ি চালাতেও। ওলা বাইক লঞ্চ করছে শীগগিরই। আমি ওলার হয়ে বাইক আর গাড়ি দুটোই চালাতে চাই।”
ইন্টারভিউয়ার আরো অবাক হয়ে জিজ্ঞেস করেছিলেন, ”ওলা! এই বয়সের একজন মহিলা হয়ে আপনি ভাড়া গাড়ি চালাবেন, সঙ্গে বাইক! হয় নাকি!”
মৃণালিনীর শেখানো মতো মনোরমা স্মিত হেসেছিলেন, ”হওয়ালেই হয় স্যার!”
নিজের জমানো টাকা ব্যাংক থেকে আগেই তুলে নিয়েছিলেন, অন্য যা টাকা সবই আশুতোষের সাথে জয়েন্টে, তুললে ওঁর ফোনে অ্যালার্ট চলে যাবে। তাই বাকিটা দিলেন মৃণালিনী। সেই দিয়ে সেকেন্ড হ্যান্ড একটা বাজাজ বাইক আর ছোট একটা পুরনো টাটা ইন্ডিকা কিনে ফেললেন মনোরমা। কিন্তু সেগুলো রাখবেন কোথায়? বাড়িতে তো নিয়ে আসা যাবে না। অগত্যা ট্রেনিং স্কুলের সাথে কথা বলে ওদেরই গ্যারেজে রেখে দিলেন সেদুটো।
হঠাৎ পিন্টু ডাকল, ”কাকিমা, যাবেন না?”
তাই তো! লাইসেন্স পেয়ে মনোরমা আনন্দে ভুলেই গিয়েছিলেন, আজই তো ওলা কোম্পানির সাথে দেখা করতে যাওয়ার কথা সল্টলেকে। পিন্টু ছেলেটা বড় ভালো, যাবে সঙ্গে।
গিয়ে যতটা অপ্রস্তুতে পড়তে হবে ভেবেছিলেন, ততটা হল না। ওলা অথরিটি ব্যাপারটাকে খুবই ইতিবাচকভাবে নিলেন। এমনকি প্রথম মহিলা ওলা ড্রাইভার হিসেবে অ্যাডভারটাইজও করতে চাইছিলেন তাঁরা, কিন্তু মনোরমা বারণ করলেন।
মনোরমার বাইক চালানো আর গাড়ি চালানো টেস্ট করে নিয়ে কাগজপত্র সব জমা নিয়ে নিলেন তাঁরা। গাড়ি আর বাইকে ওলার লোগো বসানো হয়ে গেল দুদিনের মধ্যেই।
শুরু হয়ে গেল মনোরমার ইচ্ছেপূরণ। শুধু দুপুরবেলাটা কাস্টমার নেন তিনি, একদিন বাইক আরেকদিন চার চাকায়, এইভাবে অল্টারনেট করে, তাও শুধু উইকডেজ। ফোনে পিঁ পিঁ আওয়াজ করে কাস্টমাররা রাইড বুক করলেই মৃণালিনী চেঁচিয়ে ওঠেন, ”ওরে, আরেকটা খদ্দের এল রে তোর! যা যা শীগগিরই বেরো রেডি হয়ে!”
মনোরমা রেডি হয়েই থাকেন, জলদি বাড়ি থেকে বেরিয়ে অটো করে চলে যান ট্রেনিং স্কুলে। গ্যারেজ থেকে গাড়ি বের করেই ছুট লাগান। যদিও টাকার জন্য এসব করেন না মনোরমা। বাইক নিয়ে যখন কাস্টমারকে খুঁজতে যান, আনন্দে মনটা ভরে ওঠে। কাস্টমার খুব অবাক হয়ে যায়, তবে এখনো অবধি বেশ পজেটিভভাবেই গ্রহণ করেছে সবাই তাঁকে। একদিন তো একটা কাস্টমার ছবিই তুলে নিলেন মনোরমার।
যেদিন কাস্টমার থাকে না, সেদিন বাইকটা নিয়ে চলে যান দুর্গাপুর এক্সপ্রেসওয়ে ধরে অনেক দূর। ফাঁকা রাস্তায় চালাতে চালাতে নিজেকে মুক্ত পাখি মনে হয় মনোরমার। ঠাণ্ডা হাওয়ায় চুল উড়তে থাকে, সঙ্গে মনও। কিন্তু বেশিক্ষণ চালানো যায় না। পাঁচটা বাজতে না বাজতেই ফিরে আসেন বাড়ি। শাড়ি পরে জলখাবার বানিয়ে অপেক্ষা করেন ছেলেমেয়ের জন্য।
এভাবেই চলছিল। চলতও যদি না সেদিন ঘটনাটা ঘটত। সেদিন একটা কল পেয়ে বারোটার সময়েই নাকে মুখে গুঁজে গাড়ি নিয়ে বেরিয়ে গিয়েছিলেন মনোরমা। তাড়াহুড়োয় নিজের ফোনটা নিতেও ভুলে গিয়েছিলেন। ওলার দেওয়া ফোনে একটার পর একটা কল পাচ্ছিলেন সেদিন। শেষ কাস্টমারকে বেলুড়ে নামিয়ে দিয়ে মনোরমা ভাবলেন আর নয়। সাড়ে চারটে বেজে গেছে, এবার ফেরার রাস্তা ধরতে হবে।
মনোরমার বাড়ি বরানগরে। বেলুড় থেকে বালি ব্রিজ পেরিয়ে দক্ষিণেশ্বরের দিকে আসছিলেন মনোরমা, স্কুলের গ্যারেজ আরেকটু এগিয়ে। হঠাৎ ওলার ফোনে একটা পিঁ পিঁ। একবার ভাবলেন দেখবেনই না, পরক্ষণে গাড়িটা সাইড করে বুকিংটা দেখলেন ফোনে। একটা বুকিং আসছে বরানগর চত্বর থেকে, ওলা থেকে রেড সিগন্যাল দেওয়া, তার মানে মেডিকেল এমারজেন্সি। কিন্তু এটা নেওয়া তো তার পক্ষে সম্ভব নয়। এটা তো তাঁর নিজের বাড়ির কাছাকাছি। ওখানে গেলে লোকজনের সঙ্গে দেখা হয়ে যাওয়ার সম্ভাবনা। ইতস্তত করে বুকিংটা রিজেক্ট করলেন তিনি। আবার গাড়ি স্টার্ট করলেন। একটু খারাপ লাগছে, আজ বরানগর এলাকায় ট্যাক্সি ধর্মঘট আছে, তার ওপর ওই চত্বরে ওলার আর তেমন কোনো গাড়ি নেই মনোরমা জানেন। কিন্তু তাঁরও তো হাত পা বাঁধা।
বুকিংটা আরো দুবার এল, দুবারই রিজেক্ট করলেন মনোরমা।
এবার ওলা কোম্পানি থেকে একটা ফোন এল, ”ম্যাডাম আপনার লোকেশনের একদম কাছাকাছি একজন পেশেন্ট আছেন, আপনার রিজেকশন দেখে আমাদের বারবার ফোন করছেন। প্লিজ ওনাকে একটু হসপিটালে পৌঁছে দিন না, যদি সম্ভব হয়!”
মনোরমা আর ফেরাতে পারলেন না। অসুস্থ মানুষ, বিবেকে বাধল। কেউ দেখতে পেলে যা হবার হবে, মনোরমা আর বিশেষ চিন্তা করলেন না, তিন নম্বর বুকিংটা নিয়েই নিলেন। অ্যাকসেপ্ট করার সঙ্গে সঙ্গে ফোন এল কাস্টমারের থেকে, ”একটু তাড়াতাড়ি আসুন প্লিজ! আমার মা খুব অসুস্থ হয়ে পড়েছেন, ইমিডিয়েটলি হসপিটাল নিয়ে যেতে হবে, এখানে একটাও গাড়ি পাচ্ছি না।” ঠিকানাটা বলেই ফোনটা কেটে গেল।
মনোরমা স্থবির হয়ে গেলেন। আশুতোষের গলা! ঠিকানাটাও তাঁরই বাড়ির। তার মানে মৃণালিনী অসুস্থ! কিন্তু বাড়ি থেকে বেরোনোর সময় তো ঠিকই ছিলেন! আশুতোষই বা অফিস থেকে কখন ফিরে এল? মনোরমা আর আগুপিছু না ভেবে ঝড়ের বেগে গাড়ি চালাতে লাগলেন। তাঁকে ড্রাইভারের আসনে দেখে, এই গাড়ি দেখে ছেলেমেয়ে-স্বামীর প্রশ্নবাণ, বিদ্রূপের সামনে পড়ার থেকেও তাঁর সামনে তখন বড় হয়ে উঠেছে মৃণালিনী। এই মানুষটাই তাঁর আশ্রয়, তাঁর ভরসা, তাঁর কিছু হয়ে গেলে মনোরমা কার কোলে মাথা রাখবেন?
ঠিক পাঁচদিন বাদে অ্যাপোলো গ্লেন ঈগলস হসপিটালের সাততলার কেবিনে মৃণালিনী যখন চোখ খুললেন, তখন উদবেগে তাঁর সামনে ঝুঁকে বসেছিলেন মনোরমা। আশুতোষ, জয়, রিম্পি এরা দিনে দুবার করে এলেও মনোরমা হসপিটাল থেকে একমুহূর্তের জন্যও একদিনে বেরোননি।
মৃণালিনীর সেদিন ম্যাসিভ হার্ট অ্যাটাক হয়। বাড়ির কাজের মেয়ে কমলা মনোরমাকে ফোনে না পেয়ে আশুতোষকে ফোন করে অফিস থেকে ডাকে। মনোরমাকে দেখে সবাই হাঁ হয়ে গেলেও অবস্থার জেরে কেউ কিছু বলেনি। যদিও জয় গাড়িতে যেতে যেতে শুরু করেছিল, ”মা তুমি……মাই গড! আমার কোনো বন্ধু এতদিনে ওলাতে তোমায় যদি……!”
আশুতোষ হাত নেড়ে জয়কে চুপ করিয়ে দিয়েছিলেন। তারপর হসপিটালে ডাক্তার যখন বললেন আর কিছুক্ষণ দেরি হলে পেশেন্টকে বাঁচানো মুশকিল হয়ে পড়ত, তখন আশুতোষ আলতো চাপ দিয়েছিলেন মনোরমার হাতে। সে হাতে রাগ ছিল না, ছিল অনুতাপে মোড়া ভালোবাসা।
মৃণালিনী চোখ মেলে হাসলেন, ”কিরে! মুখটা এমন শুকিয়ে গেছে কেন! ক-দিন কিছু মুখে দিসনি নাকি?”
মনোরমার চোখে জল, মৃদু স্বরে বললেন, ”মা! আমি সেদিন ছিলাম না, তোমার কত কি হয়ে যেতে পারত! আমি …… আমি আর কোনোদিনও বেরবো না তোমায় ছেড়ে!”
মৃণালিনী হেসে চোখ বুজলেন। তারপর মনোরমার কানে মুখ নিয়ে এসে চুপিচুপি বললেন, ”ধুর মুখপুড়ি! বেরবি না কেন! এবার থেকে তো ভাবছি আমিই তোর বাইকটা ওই ওলা না কি বলে ওখান থেকে বুক করব। আমায় ওই ফোনে টেপাটেপি শিখিয়ে দিবি। তারপর তুই আর আমি মিলে ‘এই পথ যদি না শেষ হয়’ গাইতে গাইতে চলে যাব অনেক দূর। তুই উত্তমবাবু আমি সুচিত্রা। কিরে! আমায় নিয়ে যাবি না?”
মনোরমা শক্ত করে জড়িয়ে ধরলেন মৃণালিনীকে।
