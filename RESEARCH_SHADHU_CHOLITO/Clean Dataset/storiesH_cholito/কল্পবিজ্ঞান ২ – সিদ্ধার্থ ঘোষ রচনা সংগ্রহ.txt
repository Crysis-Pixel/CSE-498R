নেমন্তন্ন খাবার জন্যে বায়না ধরেছে ঝন্টুমামা। বিয়েবাড়ির নেমন্তন্ন। এরই জন্যে রোজ সকাল-সন্ধে একেবারে ঘড়ির কাঁটা মিলিয়ে উদয় হচ্ছেন এবং অস্ত যাচ্ছেন। তাঁর ভাবসাব দেখে মনে হচ্ছে, দিনকয়েকের মধ্যেই একটা ব্যবস্থা করতে না পারলে বাঙালির শুভবিবাহ অনুষ্ঠানে পাত পেড়ে বসার শেষ সুযোগটা হাতছাড়া হয়ে যাবে। অবশ্য নিজের মুখে ঝন্টুমামা তাঁর ভালোমন্দ ভক্ষণের বাসনার কথা স্বীকার করেননি। বলেছেন, আলো তুলবেন।
আলো তোলা মানে ফোটো তোলা। ভারতে ফোটোগ্রাফারের ছড়াছড়ি, কিন্তু আলোগ্রাফার এই একজনঝন্টু সেন। ন্যাশনাল জিয়োগ্রাফিক যাঁর ছবি (বা আলো) ছেপে ধন্য হয়, তাঁর পক্ষে মহাকাশে কি মহাসাগরের অতলে অভিযান চালানো বা দুর্গম জায়গায় ক্ষুদ্রতম কীটের ছবি তোলাই মানায়! বিয়েবাড়ির মামুলি ব্যাপারে তাঁর আগ্রহ থাকার কোনও কারণই থাকতে পারে না। তা ছাড়া ঝন্টুমামার দৈর্ঘ্যের অভাব বিয়েবাড়ির ভিড়ে ছবি তোলার সময় বাধা হয়ে উঠতে পারে। নিলয়কে বলেছিলাম, একটা ছোট জলচৌকি দেখে রাখিস। মনে করে নিয়ে যেতে হবে।
নিলয়ের মাথায় অন্য ভাবনা। বিয়েবাড়িতে যাওয়ারই যদি এত দরকার, ঝন্টুমামা তো আদিদাসকে বললেই পারতেন। পাড়ার যে-কোনও বিয়েবাড়ি থেকে নেমন্তন্ন আদায় করতে কি তেমন কোনও অসুবিধে
কিছুদিন যাবৎ আমার মনে হচ্ছে, ঝন্টুমামার চ্যালা হয়ে আদিদাসের বারোটা বেজে গেছে। মানে, আগে তবু মন দিয়ে মস্তানি করে বেড়াত, এখন সেটাও ঘুচেছে আর ডার্করুমের কাজেও অষ্টরম্ভা।
-তুই কিসসু জানিস না। গত সপ্তাহেই গ্রেট ডেঞ্জার থেকে ঝন্টুমামা রক্ষা পেয়েছে ওই আদিদাসের জন্যেই। একটা লোককে দেখে হঠাৎ ঝন্টুমামার ধারণা হয়েছিল, তার মাথার খুলির গঠনে বান্টুদের বৈশিষ্ট্য রয়েছে। সেই কথা জানাজানি হয়ে গেলে অবস্থা এমন জটিল শেপ নিয়েছিল যে
আসলে আমার কী মনে হয় জানিস নিলয়, বিয়েবাড়িটা সত্যিই উপলক্ষ। এর পেছনে কোনও বৈজ্ঞানিক অভিযানের ঘটনা আছে। তোকে বা আমায় বাদ দিয়ে ঝন্টুমামা তো কখনওই
তার মানে, ঝন্টুমামাকে হাজার খোঁচালেও আসল রহস্যটা এখন জানার উপায় নেই। প্রথম প্রথম আমাদের ভয়ানক রাগ হত। এ কেমন কথা! সব কাজে সাহায্য করছি, অথচ কিছু জানানো হচ্ছে না! কিন্তু এখন ওসব দুঃখের কথা আমরা মনের মধ্যেই চেপে রাখি। না হলে ঝন্টুমামা যদি আমাদের ত্যাগ করেন তো কেলেঙ্কারি। মাঝে মাঝে উনি কৃপা করে আমাদের বাড়িতে এসে ওঠেন। ওঁর মস্তিষ্কটা আমাদের ধারে ব্যবহার করতে দেন। অর্থাৎ আমাদের যেটুকু শিক্ষাদীক্ষা (বিজ্ঞানে), তা ওঁর মাথার মধ্যেই তখন নড়েচড়ে বেড়ায়।
সে যা-ই হোক, এখন প্রথম কাজ হল একটা বিয়েবাড়িতে নেমন্তন্ন খেতে যাবার ব্যবস্থা করা।

ছ-টার মধ্যে পৌঁছে গেলাম সন্তুদের বাড়ি। ওর দিদির বিয়ে। না, জোর করে নেমন্তন্ন আদায় করতে হয়নি। ঝন্টুমামা ছবি তুলতে আসবেন শুনে সত্যিই ওরা খুশি।
শুনলাম লগ্ন সাতটায়, এখনও বর পৌঁছোয়নি৷ ঠিক এই আশঙ্কাই করেছিলাম। এত তাড়াতাড়ি কেউ বিয়েবাড়িতে আসে! ঝন্টুমামার সবটাই যেন অদ্ভুত।
ঝন্টুমামা সন্তুকে ডেকে জিজ্ঞেস করলেন, আচ্ছা, খাওয়াদাওয়ার পর কোথায় ময়লা ফেলবে তোমরা?
সন্তুর ঠোঁট দুটো আধ ইঞ্চি হাঁ হয়েই রইল। প্রায় মিনিটখানেক।
বুঝতে পারলে না? ময়লা-এঁটো বাতিল খাবারদাবার কোথায় ফেলা হবে?
সন্তু একটু সামলে নিয়ে বললে, ওই সামনের লাইটপোস্টটার পাশেই সবাই
বেশ বেশ। আচ্ছা, দোতলায় রাস্তার সামনে একটা বারান্দা আছে না? মানে, আমি দোতলা থেকে ওই জায়গাটা ক্যামেরার নজরের মধ্যে পেতে চাই।
বেশ তো, চলুন-না।
এখন নয়, খাওয়াদাওয়ার প্রথম ব্যাচ শেষ হোক। না হলে কীসের ছবি তুলব! ভালো কথা, ইলেকট্রিক মিস্ত্রিকে বলে দোতলার বারান্দা থেকে একটা ফ্লাড-আলোর মুখ ঘুরিয়ে রেখো, ওই ময়লা ফেলার জায়গাটায় যাতে ভালো আলো থাকে। এত দূর থেকে ফ্ল্যাশে কাজ হবে না।
সন্তু হেসে চলে গেল। লজ্জায় তখন আমাদের মুখ লুকোবার জায়গা নেই। তখনও কি জানি, এই সবে শুরু!
কোল্ড ড্রিঙ্ক হাতে নিয়ে সন্তু এসেছিল। ঝন্টুমামা যেন ভয়ে সিঁটিয়ে গেলেন, না, না, ওসব হাওয়াই জল আমার একদম সহ্য হয় না।
নিলয় তাড়াতাড়ি বুঝিয়ে দিল, ঝন্টুমামা এয়ারেটেড ওয়াটারের কথা বলছেন।
ঘণ্টাখানেক ধরে দু-জনে বসে আছি। একটার পর একটা সিগারেট ধ্বংস করছি। ঝন্টুমামা বাড়ির ভেতরে ছবি তুলতে সেই যে উধাও হয়েছেন, এখনও পাত্তা নেই।
সন্তু হন্তদন্ত হয়ে কাকে যেন অভ্যর্থনা জানাতে যাচ্ছিল, পেছন থেকে ডাকলাম, ঝন্টুমামা করছেন কী?
আর বোলো না। আমাদের গজেনভাইকে নিয়ে পড়েছেন। একের পর এক ছবি তুলে যাচ্ছেন।
গজেনভাই মানে?
গজেনভাই আমাদের নাপিত। ছোটবেলা থেকে..
না, এটা বেজায় বাড়াবাড়ি! বিয়েবাড়িতে ছবি তোলার নাম করে
থাক থাক, ওই নিয়ে আর কিছু বোলো না। এমন রেগে গেছলেন না! মানুষকে তোমরা মানুষ বলে গণ্য করতে শেখোনি! এই বলে একেবারে অগ্নিশর্মা। বললেন, গজেনভাইয়ের মতো আলোসম্মত মুখ এমন ব্যক্তিত্ব নাকি বিরল।
প্রথম ব্যাচে খাওয়ার ডাক পড়ল। তেতলার ছাতে উঠে দেখি, ঝন্টুমামা স্টার্ট করে দিয়েছেন।
-আরে, এত দেরি করলে কেন! তাড়াতাড়ি উঠতে হবে না।
ঝন্টুমামা আমাদের তাগাদা দিলেন। নিজের পাশের সিট দুটো আমাদের জন্যে খালি রেখেছেন দেখে কৃতার্থ হলাম। কিন্তু সে আর কতক্ষণ? মিনিট পাঁচেকের মধ্যেই ঝন্টুমামার পাশে বসার বিড়ম্বনা শুরু হয়ে গেল।
-আহাহা, সবটা খেলে চলবে কী করে? রয়ে-সয়ে, রয়ে-সয়ে! ব্যাস ব্যাস, আর নয়! চাপা গলায় শাসানি দিলেন। চপের অর্ধেক আর খাওয়া হল না।
ফ্রায়েড রাইস, মাংসসবই প্রায় পড়ে রইল পাতে। মুখে উঠল দু-এক গ্রাস। অবশ্য ঝন্টুমামা নিজেই খাননি।
দই-মিষ্টি আসার আগেই আমাদের টেনে নিয়ে উঠে পড়লেন ঝন্টুমামা। দোতলার বারান্দায় যেতে হবে। নিলয়কে কানে কানে বললাম, গুলি মার বৈজ্ঞানিক অভিযানে! আমি চান্স পেলেই পালাব। এই বেলা গেলে তবু যদি ফাঁড়ির মোড়ের ধাবায় রুটি-তড়কা জোটে।
কিন্তু চান্স দেওয়ার পাত্র নয় ঝন্টুমামা। একটা চোঙার মতো টেলি-লেন্স হাতে ধরিয়ে দিয়েছেন। তিনজনেই এখন দোতলার বারান্দায়।
পাত পরিষ্কার হওয়ার পর এঁটোকাঁটার ড্রামটা দু-জনে মিলে ধরাধরি করে উপুড় করে দিল লাইটপোস্টের নীচে। চার-পাঁচটা বাচ্চা ছেলেমেয়ে তারই অপেক্ষায় বসে ছিল।
দু-পয়সা কামানোর জন্যে ক্ষুধার্ত ভারতবর্ষের ছবি তোলার মতো মানুষ তো নন ঝন্টুমামা! তবে? তাকিয়ে দেখি, ছবি তোলার জন্য এখনও তিনি তৎপর হননি।
হঠাৎ কানে এল ঘড়ঘড় শব্দ। ময়লা ফেলার গাড়ি আসছে। বাচ্চাগুলোকে এক ধমকে হটিয়ে দিয়ে দুটো তাগড়াই লোক বেলচা দিয়ে মুহূর্তের মধ্যে ভুক্তাবশেষ ভরে নিল তাদের গাড়িতে।
পরপর ছবি তুলে গেলেন ঝন্টুমামা।
ময়লার গাড়ি আবার ঘড়ঘড় শব্দ করে চলে গেল। তার পেছনে পেছনে বাচ্চাগুলো ছুটছে।
ব্যাগের মধ্যে ক্যামেরা ভরে ঝন্টুমামা বললেন, কী বুঝলে? মজাটা লক্ষ করলে তো?
ঝন্টুমামার সঙ্গে বাড়ি থেকে বেরিয়ে পড়লাম। কিছুই মাথায় ঢোকেনি। ওদিকে পেটে চোয় ডন মারছে। ঘড়ির দিকে তাকিয়েই ব্যস্ত হয়ে পড়লেন ঝন্টুমামা। ইশ, এখানেই আটটা বাজল। পার্ক স্ট্রিট যেতে হবে, তারপর ধর্মতলা।
একটা ট্যাক্সি ডেকে ঝন্টুমামা উঠতে বললেন। ওয়ালডুৰ্কে আমাদের চিনা খাবার খাওয়াবেন। নিলয় অনেক কষ্টে সাহস করে বলল, বিয়েবাড়িতে আরেকটু পেট ভরে খেলেই তো আর
বেলচাটা দেখেছিলে ভালো করে? ঝন্টুমামার প্রশ্ন তাকে থামিয়ে দিল।
বেলচা?
হ্যাঁ হ্যাঁ, বেলচা। ওই যে ময়লা তুলতে এসেছিল। দেখোনি? অমন বেলচা দেখেছ কোনও দিন? বিদেশি মাল। মাথাটা একটু খাটাওমাথাটা একটু খাটাওকলকাতা শহরে ময়লারা যেখানে সপ্তাহের পর সপ্তাহ পড়েই থাকে, হঠাৎ এরকম কুইক সার্ভিস অদ্ভুত লাগছে না।
অদ্ভুত মানেভাবাই যায় না। কিন্তু ভাবা যাক আর না-যাকবোঝা গেল, এখন আর ঝন্টুমামার মুখ খোলানো যাবে না।
ওয়ালডুর্ফের ঠান্ডা নরম আলোয় সিট দখল করে অর্ডার দিলেন ঝন্টুমামা, দু-প্লেট মিক্সড ফ্রায়েড রাইস, এক প্লেট চিলি চিকেন। বেয়ারা চলে যাচ্ছিল, ঝন্টুমামা তাকে ডেকে একটা টাকা বাড়িয়ে ধরলেন।
এই নাও টিপস।বলার পর তবে সে হাত বাড়াল।
খাবার আনল না, বিল দিল না, তার আগেই টিপস!
আমাদের মনের কথাটা বুঝতে এতটুকু অসুবিধে হয়নি ঝন্টুমামার, টিপস কথাটার মানে বোঝো? টি-আই-পি-এস-টু ইনশিয়োর প্রম্পট সার্ভিস। খাবার পর বকশিশ দেওয়াটাকে আমি নীতিগতভাবে বরদাস্ত করতে পারি না।
খাবার এল। মিষ্টি গন্ধওয়ালা ধোঁয়া ছাড়ছে। কিন্তু আবার ঝন্টুমামার সেই নিষ্ঠুর রহস্যময় আচরণ। তিনি আমাদের খাওয়াতে এনেছেন না খাবার ফেলাতে এনেছেন, বোঝা গেল না। বড়জোর সিকি ভাগ না শেষ হতেই তিনি আমাদের টেনে উঠিয়ে নিয়ে গেলেন।
আটটা থেকে এগারোটার মধ্যে ওয়ালডুফ থেকে পেপিং, পেপিং থেক চিংউয়াচার চারটে রেস্তরাঁয় ও তার আগে একটা বিয়েবাড়িতে খেয়ে খিদে পেটে নিয়ে ফিরে এলাম বাড়িতে।
আমাদের মুখের দিকে তাকিয়ে বোধহয় দয়া হল ঝন্টুমামার। কিছু ভেবো না, পরশু দিন আসব, তখনই পুরো ব্যাপারটা জানতে পারবে। আসলে ইফরো-র সম্বন্ধে আমি একটা তদন্তের ভার নিয়েছি। তোমরা তো জানোই যে, গায়ে পড়ে দয়াদাক্ষিণ্য দেখানোর ব্যাপারটাকে সাধারণভাবে আমি কখনওই সোজা চোখে দেখি না। আচ্ছা, দেখা হবে
ঝন্টুমামা চলে গেলেন।
ইফরো মানে ইন্টারন্যাশনাল ফুড রিলিফ অর্গানাইজেশন। দুঃস্থ নিঃস্ব মানুষদের তারা দু-বেলা বিনি পয়সায় অন্নদানের ব্যবস্থা করেছে। শুধু শহর কলকাতা নয়, শহরতলিতেও লক্ষ লক্ষ মানুষ এখন দু-বেলা বিলিতি খিচুড়ির আশায় আশায় থাকে। ছোট ছোট ভ্যানে করে সাহেবরা আসে। গাড়ির গায়ে উনুনের ওপর চড়ানো একটা হাঁড়ির ছবি আঁকা। ভাপ উঠছে। লোকে লাইন দিয়ে দাঁড়ায়। প্রত্যেকে বড় বড় দু-হাতা খিচুড়ি পায়। খিচুড়ির রংটা একটু কালচে ধরনের। কিন্তু সুন্দর স্বাদ৷ সাধারণত ত্রাণশিবিরে খিচুড়ির নামে যে হলদে ঝোলের মতো জিনিসটা দেওয়া হয়, তার সঙ্গে কোনও তুলনাই চলে না। এই আন্তর্জাতিক প্রতিষ্ঠানের নিঃস্বার্থ সেবাকার্য দারুণ সাড়া ফেলেছিল। কত মানুষ যে স্বেচ্ছায় তার আজীবন সদস্য হয়েছে, ডোনেশন দিয়েছেতার ইয়ত্তা নেই, কিন্তু কিছু দিন আগে হঠাৎ একদিন যেন বোমা ফাটিয়ে দিল দৈনিক সত্যবার্তা। প্রথম পাতায় তাদের রিপোর্ট বেরোলইফতরা কি ডাস্টবিন থেকে পরিত্যক্ত খাদ্য সংগ্রহ করে বিলিতি খিচুড়ি বানাচ্ছে? সঙ্গে সঙ্গে মানহানির মকদ্দমা। শেষ পর্যন্ত ক্ষমা চাইতে হয়েছে সত্যবার্তার সম্পাদককে। কিন্তু তবু কোথায় যেন একটা খুঁত রয়েই গেছে। সত্যবার্তায় প্রকাশিত খবরটি সরবরাহ করেছিল রতনলাল নামে কর্পোরেশনের একজন ঝাড়দার। মানহানির মামলা কোর্টে ওঠার পরের দিনই রতনলালের মৃতদেহ ভেসে উঠেছিল ঢাকুরিয়া লেকে। পোস্টমর্টেম রিপোর্ট জলে ডুবে মৃত্যু। কিন্তু কীরকম মৃত্যু-হত্যা, না আত্মহত্যা? কোনও হদিশ মেলেনি।
এ অবধি সবটাই জানা কথা। কিন্তু আজকে এরকম রাজা-উজিরের মতো নানা জায়গায় ঘুরে খাওয়ার নামে একটু-আধটু চেখে দামি খাদ্য অপচয় করার মানেটা কী? তার থেকে সমস্যাটার কি সুরাহা হবে?

পরশু দিন আসবেন বলে কথা দিয়ে গেলেন তাঁরা। তার আগেই জানতে পারলাম। শুধু আমরা নয়, সারা কলকাতা জেনেছে।
সন্ধেবেলা টেলিগ্রাম টেলিগ্রাম হাঁক শুনে কাগজটা কিনেই চক্ষুস্থির।
ছত্রিশ পয়েন্টের বিরাট বিরাট হরফে হেডলাইন: ক্ষুধার্ত মানুষকে নিয়ে চক্রান্ত।
নিলয়ও হুমড়ি খেয়ে পড়ল
ইফরো-র কর্তাব্যক্তিরা নিরুদ্দেশ। সমস্ত বিমানবন্দর সতর্কিত। আজ মেডিক্যাল কলেজ ও সায়েন্স কলেজের অধ্যাপক ও গবেষকরা এক সাংবাদিক সম্মেলন ডেকে যৌথ বিবৃতি মারফত জানিয়েছেন, ইফরো যে ডাস্টবিন ও বিভিন্ন হোটেল-রেস্তরাঁর পরিত্যক্ত আবর্জনা থেকে খাদ্য সংগ্রহ করে তাদের বিলিতি খিচুড়ি বানাত, তার মোক্ষম প্রমাণ এখন তাঁরা দাখিল করতে পারেন। স্পেকট্রোস্কোপ যন্ত্রের সাহায্যে এক বৈজ্ঞানিক পরীক্ষায় এক ভয়াবহ অপরাধ প্রমাণিত হয়েছে। গতকাল আলোগ্রাফার ঝন্টু সেন বিভিন্ন রেস্তরাঁয় খাবার ভান করে পরিত্যক্ত খাদ্যের সঙ্গে সামান্য পরিমাণ লিথিয়াম ক্লোরাইড মিশিয়ে দিয়ে আসেন। এই রাসায়নিক বস্তুটির স্বাদ সাধারণ নুনের মতো, খাদ্যের সঙ্গে সামান্য পরিমাণ গ্রহণ করলেও মানুষের কোনও ক্ষতি হবে না। তারপর আজ পুলিশ প্রহরায় ইফরো বিতরিত খিচুড়ির নমুনা সংগ্রহ করা হয় বিভিন্ন স্থান থেকে। সেই নমুনার বর্ণালি বিশ্লেষণে লাল রঙের বিশেষ অবস্থান জানিয়ে দেয়, এর মধ্যে লিথিয়াম ক্লোরাইড রয়েছে। কোত্থেকে এল লিথিয়াম ক্লোরাইড, এমনিতে কোনওভাবেই খাদ্যবস্তুর মধ্যে এটি তো থাকে না! এর থেকেই গবেষকরা নিঃসন্দেহ হয়েছেন, গত রাত্রে ঝন্টু সেন যে লিথিয়াম ক্লোরাইড মিশিয়ে দিয়েছিলেন, তারই রেশ মিলেছে আজকের খিচুড়িতে। প্রসঙ্গত উল্লেখযোগ্য, লিথিয়াম ক্লোরাইডকে ট্রেসার বলা হয়, কেননা এটি যেখানে যত সামান্য পরিমাণেই থাকুক, গবেষণাগারে তার হদিশ (ট্রেস) খুঁজে পাওয়া যাবেই। অভিনব বৈজ্ঞানিক পদ্ধতিতে এই চরম অমানবিক কার্যকলাপের কথা জনসাধারণকে জানানোর জন্য শ্রীঝন্টু সেনকে। আমরা আন্তরিক অভিনন্দন জানাচ্ছি।
দেখলি, দেখলি কাণ্ডটা! আমাদের কোনও নামগন্ধ নেই। অথচ, ওই স্পেকট্রোস্কোপের ব্যাপারটা এই সে দিন আমাদের কাছ থেকেই শুনেছেন ঝন্টুমামা। কোনও মানে হয়!
-সত্যিই কোনও মানে হয় না। ঠিক, ঠিকই বলেছ।
ঝন্টুমামার উত্তেজিত কণ্ঠ আমাদের চমকে দিল। এমন নিঃশব্দে চলাফেরা করেন।
পড়লে, টেলিগ্রামটা পড়লে তো! দেখলে কারবার!
আমাদের নাম বাদ দেওয়ায় ঝন্টুমামা এতটা মর্মাহত হবেন বুঝতে পারিনি। নিলয় বললে, যাক গে, কী আর হবে।
কী আবার হবে?
ঝন্টুমামা এবার ফেটে পড়লেন, আসল কথাটাই তো লেখেনি। কেন, কেন ইফরো এই কাণ্ড করছিল, সেটাই তো সবার আগে জানানো উচিত ছিল। ঠিক সেই জায়গাটাই চেপে গেছে। তার মানে বুঝতে পারছ?
আমরা ফ্যালফ্যাল করে চেয়ে আছি।
ইফরো কলকাতা থেকে পাততাড়ি গুটোল বটে, কিন্তু তা বলে যে তারা থামল তা নয়। এবার আবার অন্য নামে অন্য কোনও অনুন্নত দেশে আবার অন্নদাতা হয়ে দেখা দেবে তারা। আবার সেখানে ধরা পড়লে আরও দুরে সরে যাবে। এইভাবেই তারা একদিন তাদের গবেষণার কাজও ঠিক শেষ করে ফেলবে।
কিন্তু গবেষণাটা কী নিয়ে?
পরিত্যক্ত বাতিল জিনিস পুনর্ব্যবহার করে খাদ্য উৎপাদন। রিসাইক্লিং। খাদ্যসমস্যা সমাধানের জন্য বৃহৎ শক্তিরা এই গবেষণা চালাচ্ছে। কিন্তু পরীক্ষা করবে কাদের ওপর? নিজেদের দেশে তো সম্ভব নয়, তাই আমাদের মতো দেশে এসে মানুষকে গিনিপিগ বানাচ্ছে। আমরা আর কতটুকু জানতে পারি। শুধু খাদ্য নয়, ওষুধ নিয়েও এরকম কারবার কম হচ্ছে না।


এবার নির্দেশমতো দুলিয়ে দুলিয়ে বলেছি কথাগুলো, কিন্তু সাড়া তো দুরের কথা, টেকোর বুকপকেটের অসিলোস্কোপের সবুজ হিজিবিজি অবধি চোখে পড়ছে না।
নিশ্চয় শুনতে পাচ্ছে না। কানের বৈদ্যুতিন বর্তনীতে কোথাও গোলমাল হয়েছে। আশ্চর্য হবার কিছু নেই। টেকোর একটা কান কালা বলেই না অত সস্তায় ভাড়া পেয়েছি। অবশ্য রোনুষ ইলেকট্রনিক্সের সেলসম্যান বোঝাতে চেয়েছিল, ওর মাথার চুল নেই বলেই এতদিন পড়ে ছিল। রোবট রূপবান হলে আরও বেশি কদর পায়। বিশেষ করে ঘরের কাজ করার জন্যে যাকে নিয়োগ করা, সারাক্ষণ তো সে চোখের সামনেই ঘুরঘুর করবে।
আসলে রোবটমানুষ উৎপাদনকারী সংস্থা হিসেবে রোনুষ একচেটিয়া কারবার আরম্ভ করার পর থেকেই তাদের পণ্যের মান নিম্নমুখী। আমরা যতই চ্যাঁচামেচি করি, এরা মুখ টিপে হাসে, ভালো করেই জানে যে, আজকের দিনে প্রত্যেক ঘরে একটি করে রোনুষ না থাকা মানেই জীবনযাত্রা পঙ্গু। সেই সুযোগটাই নিচ্ছে। টেকো বিকল হল কেন বলে কমপ্লেন করলেই মুখের ওপর জবাব দিয়ে দেবেসেকেন্ড হ্যান্ড সস্তা জিনিস ভাড়া নিলে এরকম হবেই। আমাদের থার্টি-সিক্সথ জেনারেশন রোনুষ নিয়ে দেখুন। নো ট্রাবুল। সে তো খুবই সত্যি। কিন্তু তখন মাসে মাসে যে টাকা গুনতে হবে, তাতে আর আমার পক্ষে এ ঘরে থাকা সম্ভব হবে না। ঘরটা ছাড়ার ইচ্ছে নেই বলেই না
এমনিতেই তো বছরে একবার মাত্র দেখা হয় বাবা, মা ও ছোট্ট বোনটার সঙ্গে। আরও দূরে, কম ভাড়ার ঘরে যেতে হলে দু-বছরেও একবার যাবার সময় পাব কি না সন্দেহ। আমায় লোকে যতই সেকেলে বলুক, টিভি-ফোনে ঘণ্টার পর ঘণ্টা ছবির সঙ্গে কথা বলেও মন ভরে না। তার চেয়ে মিনিট পনেরোর মুখোমুখি দেখাসুনন্দার চুলের ঝুঁটি ধরে টান দেওয়া, সেটা তো আর এভাবে হওয়ার নয়।
কিন্তু ঘরের দেওয়ালগুলো এখনও জ্বলে উঠল না কেন? সাতটা কি বাজেনি? তিন বছর হয়ে গেল এখানে, তবু মাঝে মাঝে এমন ভয় পাই! মনে পড়ে যায়, ঘরটা সাতান্নতলার ওপরে এবং আমার ঘরের ওপরে আছে আরও তিয়াত্তরতলা। ছ-কোনা ঘরের ছ-দিকের দেওয়ালের পেছনে আছে আরও শয়ে শয়ে এরকম ছ-কোনা ঘর। এক ফোঁটা হাওয়া নেই, আলো নেইমানে প্রাকৃতিক আলো-হাওয়া প্রবেশের কোনও ব্যবস্থাই নেই। কেন্দ্রীয় কৃত্রিম আবহাওয়া নিয়ন্ত্রণব্যবস্থা ঘণ্টাখানেকের জন্যে যদি বিগড়ে যায় নাঃ বড় আবোল-তাবোল ভাবছি। এসব আশঙ্কার কোনও মানে হয় না। গত কুড়ি বছরের মধ্যে কোনও দুর্ঘটনা তো ঘটেনি। কিন্তু সত্যিই কি সে কথা জোর দিয়ে বলা যায়? একমাত্র সংবাদ-প্রচারক সংস্থাটি যখন সরকারি নিয়ন্ত্রণে, কোনও খবর চেপে দিলে অবশ্য যা-ই ঘটুক, লাইহোল তো আছেই। শুয়ে, বসে, গড়িয়ে বা লাফিয়ে কোনওরকমে লাল সবুজের ডোরাকাটা সিন্থেটিক ঢাকনার ওপর এসে পড়তে পারলেই এয়ার টিউব দিয়ে সাঁ করে নেমে যাব নীচে। সটান হাজির হব সূর্যের বা চাঁদের আলোয়, নীল কালো আকাশের নীচে, খোলা হাওয়ায়। কতক্ষণ আর, এক সেকেন্ডের মামলা। প্রতিদিন কারণে অকারণে কতবার ব্যবহার করি পথটা। কলকাতার সস্তা ভাড়ার বহুতল মৌচাকগৃহের নির্মাতাদের আমি শুধু এই একটি কারণে প্রশংসা করি। অযুত অযুত ঘর থেকে নেমে গেছে একটি করে নিজস্ব পথ। বড় রাস্তা অবধি। উচ্চচাপসম্পন্ন বায়ুপথে সিঁড়ি ভাঙতে হয়। না, লিফটে চড়তে হয় না। যেন ভাসতে ভাসতে নামা। উঠতে অবশ্য একটু বেশি সময় লাগে। তার জন্য ভিন্ন পথ। পঞ্চাশটা ঘরপিছু একটা করে।
সুপ্রভাত! সুপ্রভাত!ইন্টারকম বেজে উঠল, আট হাজার সাতশো নিরানব্বই বলছি। আপনার প্রতিবেশী। মনে করিয়ে দিই, আজ থেকে আমরা তিন দিনের জন্যে পুরোনো পৃথিবীতে ফিরে গেছি। ছুটির এই তিন দিন দেওয়ালগুলো উজ্জ্বল হয়ে উঠবে না। আলো জ্বালার ব্যবস্থা করুন। আপনার প্রতিবেশীদের খবরটা পৌঁছে দিন। নমস্কার।
প্রতিবেশী পাঁচটি ঘরে খবরটা রিলে করার পর এখন আমার চুল ছিঁড়তে ইচ্ছে করছে। এরকম ভুল আমার কখনও হয়নি। আসলে কালকে ভিডিয়ো-কেতাবে ব্যোমকেশকে ভরে মশগুল হয়ে গিয়েছিলাম। এখন কী করা? প্রত্যেক বছর তিন দিন এই যন্ত্রণা সহ্য করতে হয়। প্রায় সব আধুনিক ব্যবস্থাই বন্ধ থাকে। দু-শো বছর আগেকার সেই বাস-ট্রাম-ট্রেন ধরে যাতায়াত। ডিপার্টমেন্টাল স্টোর থেকেও ভিডিয়ো-ফোনে বাজার করার উপায় নেই। একমাত্র রোবট সার্ভিস আর গ্রহান্তরের রকেট পরিবহন চালু আছে। বছরে তিন দিন পৃথিবীটাকে একেবারে আদ্যিকালের জ্যান্ত মিউজিয়াম বানিয়ে ফেলানিশ্চয় কোনও খিটখিটে ইতিহাসের অধ্যাপকের মাথায় এই পরিকল্পনা জন্ম নিয়েছিল।
আর টেকোরও বাহাদুরি কম নয়। কী অসীম প্রভুভক্তি! দেখে-শুনে ঠিক আজকেই উনি কালা হলেন। হাঁটু গেড়ে বসে খুঁজে পেতে আলোর সুইচটা টিপলাম। না, বাড়ির ইলেকট্রিক্যাল ইঞ্জিনিয়ারকে দোষ দিয়ে লাভ নেই। এটা তো আর আমার করার কথা নয়। আড়াই ফুট রোনুষদের সুবিধার জন্যই এই ব্যবস্থা। আলো জ্বললে কী হবে, বিদ্যুতের আলো টিমটিম করছে। আঁকাবাঁকা, রোগা-মোটা, ঘন ফিকেকত বাহারি সব ছায়া! ফ্লুরোসেন্ট দেওয়ালে অভ্যস্ত হবার পর এই আলোয় একমাত্র শুয়ে শুয়ে মানুষ-পিশাচ এর মতো গল্প পড়া যায়। ফি-বছর দু-চারটে ভূতের গল্প এখনও যা লেখা হয়, সবই এই তিন দিনের মধ্যে। আজকের খোরাক হিসেবে ব্রাম স্টোকার ও অ্যাম্ব্রোস বিয়ার্স-এর ভিডিয়ো-কেতাব দুটো অবশ্য আছে, কিন্তু খাওয়াদাওয়ার কী হবে! টেকোকে নিজে হাতে সারাবার জন্য ক্যাসেট-নির্দেশ আছে, কিন্তু কতক্ষণ সময় লাগবে, কে বলতে পারে। শেষ পর্যন্ত দেখা যাবে, সারাতেও পারলাম না, ওদিকে সময়টাও গেল। আর যা-ই করি, প্রচুর মেহনতের পর কতকগুলো স্বহস্তে প্রস্তুত অখাদ্য গিলতে রাজি নই। আঙুল নেড়ে টেকোকে ডাকলাম।
তিন পা এগিয়ে এল। মাথা নিচু করে দাঁড়িয়েছে।
যাক, কালা হলেও দৃষ্টিটা আছে। তার মানে শুধু শ্রবণ-বর্তনীতেই গড়বড়।
নির্ধারিত ছ-সেকেন্ড পেরোতেই টেকো মুখ তুলে বলল, ফরমাইয়ে।
ধুত্তোর! ফরমাশটা দেব যে, তুই তো শুনতেই পাবি না। কিন্তু রাগ করে লাভ নেই। যতক্ষণ না পরবর্তী নির্দেশ পাচ্ছে, নামতা আওড়াবার মতো সাতবার ফরমাইয়ে, ফরমাইয়ে করে চলবে। ইঙ্গিতের ভাষায় ওকে নিজের জায়গায় ফিরিয়ে দিলাম। একটা গৃহিণীর অভিধান থাকলে পাতা খুলে, ম্যাগনেটিক কালি দিয়ে প্রয়োজনমতো লাইনগুলোর নীচে দাগ দিয়ে টেকোর ইলেকট্রনিক মগজের স্মৃতিপ্রকোষ্ঠে ভরে দিলেই খাওয়াদাওয়ার হাঙ্গামাটা মেটানো যেত।
একটু ভাবা যাক। সিগারেট-চেয়ারে বসে সুইচ দিলাম। ইশ! সিগারেট অবধি খতম। আইনস্টাইনের দিব্যিএমন প্যাঁচে কখনও পড়িনি। গত চার-পাঁচ দিন এত সিগারেট টেনেছি যে নিকোটিন লেভেল একেবারে তুঙ্গে। নিদেনপক্ষে পাঁচ দিন সিগারেট-চেয়ার আর সিগারেট ছাড়বে না। অবশ্য অটোমেটিক সিস্টেম বন্ধ করে কয়েকটা যে ম্যানেজ করতে পারি না তা নয়, কিন্তু তার জন্যে শেষ পর্যন্ত এমন খেসারত দিতে হবেকোনও দরকার নেই। বেরিয়ে পড়া যাক।
ছাতাটা অবধি আনতে ভুলে গেছি। অবস্থা শোচনীয়। স্বয়ংক্রিয় ফুটপাথগুলো বিশ্রাম নিচ্ছে, সূর্যের তাত থেকে বাঁচানোর জন্যে স্বচ্ছ অদৃশ্য পর্দাটাও নেই মাথার ওপর। সারাদিন রেস্টোরেন্টে বসে বসে সময় কাটাতে গেলে পকেট হালকা হয়ে যাবে। বাবাকে দেখতে যাবার ইচ্ছে বাসের ভিড় দেখেই উঠে গেছে। নড়বড় করতে করতে যে ধোঁয়া আর গর্জন ছাড়ছে, তাতে একটা বাস যতক্ষণে এলাহাবাদ পৌঁছোবে, ততক্ষণে মনোরেলে চড়ে পৃথিবীকে চারবার প্রদক্ষিণ করে আসা যায়। কিন্তু মনোরেলের লিনিয়ার মোটর তো আর আজ চালু হওয়ার কোনও উপায় নেই।
মনোরেল চালু না হোক, রকেট কিন্তু চালুই আছে। ইচ্ছে করলে চাঁদে পাড়ি দেওয়া যায়। সেটা সম্ভব। গ্রহান্তরের কার্যকলাপে কোনও বিরাম নেই।
শুনলেও কেউ বিশ্বাস করতে চায় না যে, এ অবধি আমি একবারও চাঁদে যাইনি। একদিনের জন্যেও নয়। পৃথিবীর যে-কোনও শহরে দোকানপাটবহুল এলাকায় মিনিটকয়েক হাঁটলেই একটা-না-একটা সাইনস্ক্রিনে দেখা যাবে, শব্দ ভেসে যাচ্ছেচাঁদে যেতে চান? কনডাক্টেড ট্যুরের ব্যবস্থা আছেএক, দুই বা তিন দিনের জন্যে চাঁদে চলুন। অ্যাটমিক রকেটের আবির্ভাবের পর এত ট্যুরিস্ট কোম্পানি গজিয়েছে যে, প্রতিযোগিতায় টিকে থাকার জন্যে টিকিটের দাম দিন দিন কমছে। আমার বিশ্বাস, আরও কমবে। সেই জন্যেই এত দিন টিকিট কাটিনি। এমনকী বাবা-মা আর ন-বছরের সুনন্দা অবধি ঘরে এসেছে। অবশ্য সরকারি অফিসের কর্মী হলে এত দিনে নিশ্চয় পিএলটিসি (প্ল্যানেটারি লিভ ট্রাভেল কনসেশন) নিয়ে চলে যেতাম। দু-বছর অন্তর ওরা একবার করে ছুটিতে গ্রহান্তরে ভ্রমণের জন্য খরচখরচা বাবদ অফিস থেকেই টাকা পায়। এত দিন ধরে এই নিয়ে অনেক দরবারের পর আমাদের প্রাইভেট কোম্পানির বড়সাহেবকেও রাজি করানো গেছে। তবু দু-বছর অন্তর নয়, তিন বছর। এই সুযোগ, হাতে কাজও তেমন নেই, আর সবচেয়ে বড় কথা, দিনকয়েকের জন্য খাওয়াদাওয়ার আয়োজন করার হাঙ্গামা থেকে তো মুক্তি! পুরোনো দিনের পৃথিবীকে উপভোগ করার যন্ত্রণার জন্যেই দেখছি, চাঁদে পাড়ি দিতে হবে আজ। জানি না, আমার মতো কুনো গরিব মানুষদের পৃথিবীর বাইরে ঠেলে পাঠানোর জন্যেই এইভাবে প্রতি বছর তিন দিনের জন্যে সব আধুনিক সুযোগ-সুবিধাকে ছুটি দেওয়ার রেওয়াজটা চালু করা হয়েছে কি না।
রাস্তা পেরোতে গিয়েই গাড়ির হর্নে আঁতকে উঠেছিলাম। বাঁদিক-ডানদিক দেখে পেরোবার কথা ভুলে মেরে দিয়েছি। গাড়ি চলাচলের পাট কবে মিটে গেছে। আজ সবই হ য-ব-র-ল। হুড-খোলা চৌকো বাক্সের মতো গাড়িতে চড়ে, সা-রে-গা-মা হর্ন বাজিয়ে, আদ্যিকালের শাড়ি আর ধুতি-পরা লোকগুলো টা-টা করে চলে গেল। অমূল্য পেট্রোল পোড়াবার আর হর্ন দেওয়ার অপরাধে ওদের মনে মনে ছ-মাসের নির্বাসন দিলাম দু হাজার আলোকবর্ষের ওপারে ল্যামডা নক্ষত্রের সাত নম্বর গ্রহ-কারাগারে। ভাবছি, কতশত টন ব্ল্যাক রেডিয়োঅ্যাকটিভ থাকলে তবে লোকে এরকম গাড়ি হাঁকাবার বিলাসিতা করতে পারে। আসলে ইনকাম ট্যাক্স দপ্তর জেগে ঘুমোনোয় বিশ্বাসী। যন্ত্রগণক ইন্সপেক্টররা নাকি চতুর্দিকে অতন্দ্র পাহারা দিচ্ছে। সব ধাপ্পা। ট্যাক্স ফাঁকি দেওয়া আটকানোর জন্যে আরও কম্পিউটার বসানোর প্রয়োজন নেইপ্রয়োজন সদিচ্ছা। কিছু না, শুধু এই তিনটে দিন পুরোনো পৃথিবীর অনুকরণে জীবনযাপনের এই কটা দিনের ওপর কড়া নজর রাখলে, কে কীভাবে টাকা ওড়াচ্ছে, খোঁজ নিতে পারলেই অর্ধেক কাজ হাসিল হতে পারে।
শ্বাসপ্রশ্বাসে বেশ কষ্ট হচ্ছে। এমনিতে কৃত্রিম আবহাওয়ার দৌলতে অক্সিজেনের ঘাটতির কথা খেয়াল করা যায় না। এক মিনিটের দাম ধরে পাঁচ টাকার একটা কয়েন স্লট মেশিনে গলিয়ে অক্সিজেনের নলের মধ্যে নাক-মুখ গুঁজে দিলাম।
বেশি দূর হাঁটার ইচ্ছে নেই, প্রথমেই যে ট্যুরিস্ট কোম্পানি চোখে পড়বে
ক্রিং ক্রিং
একসঙ্গে পাঁচটা সাইকেলের ঘণ্টী। দল বেঁধে বেড়াতে বেরিয়েছে।
ক্রিং ক্রিং
আরে! বারবার বেল ওহ্ হো! আমাদের তাজ্জব! তাই বলি।
চললে কোথায়, তাজ্জব?
হীরক-বন্দরে। যাবে নাকি?
পাগল হয়েছ! দু-পা হাঁটতেই অক্সিজেনের অভাবে হাঁসফাঁস। তোমার মতো ক্ষমতা নেই।
দিনরাত বন্ধ ঘরে বসে যোগ-বিয়োগ করলে এই হয়।
কী আর করি বলো। চাকরি না করলে খাব কী!
তা তুমি কোথায় যাচ্ছ?
ভাবছি, কনডাক্টেড ট্যুরে চাঁদ থেকে ঘুরে আসি।
বেশ বেশ। টিকিট কেটে ফেলেছ?
না।
তাহলে আর কোনওদিকে না তাকিয়ে সোজা চলে যাও চিপ ট্রিপ ট্যুরিস্ট ব্যুরোয়। এই তো মিনিট তিনেকের পথ। গোপালচন্দ্র ভট্টাচার্য সরণিতে ঢুকেই বাঁ হাতের দ্বিতীয় গলিমোড়ের ওপরেই স্ক্রিন ডিসপ্লেতে নাম দেখতে পাবে। চার হাজার টাকায় হয়ে যাবে।
-যাঃ, ঠাট্টা কোরো না। তিরিশ-পঁয়ত্রিশ হাজারের কমে
আইনস্টাইনের দিব্যি, বিশ্বাস না-হয় নিজে গিয়ে দেখো।
কী বলছ তুমি! এ তো অবিশ্বাস্য!
যা বলছি, শোনো। নইলে পরে আপশোশ করবে। চলি তাহলেফিরে এসে জানিয়ে কেমন লাগল।
হাসতে হাসতে তাজ্জব আমায় তাজ্জব করেই চলে গেল। ওর হাসিটাও যেন কেমন অদ্ভুত লাগল। ব্যাপারটা কী? বোকা বানাবার চেষ্টা করছে নাকি? কিন্তু কেন?
চিপ ট্রিপের কাউন্টারের সামনে বসে আছে ঘোষ-বাগচী। অর্থাৎ হয় ঘোষ নয় বাগচি। কেননা দুটো চেয়ারের মধ্যে একটা খালি আর টেবিলের ওপর ফাইবার গ্লাসের গুচ্ছের ডগায় ডগায় চিকমিক করছে ঘোষ-বাগচিঘোষ-বাগচি। লোকটাকে কোথায় যেন দেখেছি, কিন্তু মনে পড়ছে না।
বলুন, কীভাবে সাহায্য করতে পারি।
কথাটা শোনামাত্র লোকটাকে অপছন্দ করে ফেলেছি। বস্তুটি একটি ভেজালমার্কা অ্যালয় বলেই মনে হচ্ছে। এর চেয়ে বিশুদ্ধ বিনয় বা ঔদ্ধত্য ঢের ভালো। অডিটরের কাজ করি, মানুষ তো কম দেখিনি। স্বার্থপর, মুনাফাখোরকেও সহ্য করতে রাজি, কিন্তু তার সঙ্গে যদি আবার সাংস্কৃতিক ভণিতা যোগ হয়।
-আজ কোনও ট্রিপ আছে চাঁদে? কনডাক্টেড টুর?
জাস্ট হাফ এ সেকেন্ড।
ঘোষ-বাগচি কৃত্রিমভাবে ব্যস্ত হয়ে পড়ল। ক্রোনোমিটারটা নিজে দেখল, না আমাকে দেখাতে গিয়ে দেখতে হল, বোঝা মুশকিল। তারপরে মাইক্রোপ্রসেসরের চাবি টেপাটেপি। উত্তরটা হয়তো ওর জানা ছিল না, কিন্তু আমি জানতাম। ট্রিপ না থাকলে আর তাতে সিট ফাঁকা না থাকলে, আজকে অন্তত ও এখানে বসে হাঁসফাঁস করত না।
ঠিক সময়ে এসে পড়েছেন। আপনার ভাগ্য ভালো বলতে হবে।
ভাগ্য নয়, কোইনসিডেন্স। কোথা থেকে ধরতে হবে?
নিউ গিনি পর্বতমালার কাছে আমাদের রকেট-প্যাড আছে। বিষুবরেখার কিছুটা দক্ষিণে। জায়গাটা সমুদ্র-লেভেলের তিন মাইল অ্যাবাভে এবং পৃথিবীর
পূর্ব থেকে পশ্চিমে ঘণ্টাপিছু হাজার মাইল পাক খাওয়াটাকে কাজে লাগিয়ে রকেটের জ্বালানি কিছুটা বাঁচানো হয়। জানি। কিন্তু পৌঁছোব কীভাবে?
কোনও অসুবিধে নেই। আমরাই নিয়ে যাব মিনি রকেটে। এই বাড়ির ওপর থেকেই আমাদের শাটল সার্ভিস।
ঠিক আছে, একটা আইডেনটিকিট দিন।
দিচ্ছি, ততক্ষণ আপনি নিউমেটিকে বসে আরাম করুন। তারপর বলে উঠল, না, চালু ঠিক নয়। তবে আপনাদের জন্যে এটুকু করতে না পারলে
তাপ-সংবেদী টিকিটের ওপর ছ-ভোল্টের কলম দিয়ে একটা সই করে সেটা পোলারয়েড ক্যামেরায় ভরে নিল। আমার রঙিন ফোটো সমেত চিপ-ট্রিপ কোম্পানির দু দিনের চন্দ্রভ্রমণের রসিদ তথা আইডেনটিকিট বেরিয়ে এল। হাতে নিয়ে দেখি, কোথায় চার হাজার টাকাপঁয়ত্রিশ হাজারের ধাক্কা। গুলটা ভালোই ঝেড়েছে তাজ্জব। তবে, পঁয়ত্রিশ হাজার টাকাই স্ট্যান্ডার্ড রেট।
চল্লিশ হাজারের একটা নোট বাড়িয়ে ধরলাম।
-খুচরো নেই?
খটকা লাগল। পাঁচ হাজার খুচরো ফেরত দিতে পারবে না, এ কেমন কথা।
কত টাকা কনসেশন দিচ্ছেন?
আজ্ঞে, কনসেশন কিছু নেই। পুরো চার হাজারই লাগবে।
কোনওরকমে সামলেছি নিজেকে। তাজ্জবের সঙ্গে দেখা না হলে ভাবতাম, আমিও বোধহয় টেকোর মতো কালা হয়ে গেছি।
-কিন্তু আপনি তো দেখছি, ভুল করে পঁয়ত্রিশ হাজারের টিকিট দিয়েছেন। চার হাজারের টিকিট দিন।
টিকিটটা ঘোষ-বাগচির দিকে বাড়িয়ে ধরেছি। এতক্ষণে একটা টোকা পড়েছে ওর কৃত্রিমতার খোলসে। চোখ-মুখের অবস্থা দেখে হাসি পায়। কী বলবে, ভেবে পাচ্ছে না।
চার হাজারের টিকিট মানে তার কী দরকার! এই টিকিটেই তো আপনার কাজ হয়ে যাবে। আমতা আমতা করে বলল, আর কিন্তু হাতে সময় নেই। শাটলটা অপেক্ষা
পকেট থেকে একটা পাঁচ হাজারের নোট বার করে দিলাম। তাজ্জব তো তাহলে ভুল খবর দেয়নি। কিন্তু এটা কী করে সম্ভব? মনের প্রশ্নটা আন্দাজ করেই ঘোষ-বাগচি যেন। উত্তর দিল, এরকম সার্ভিস আর কেউ দিতে পারবে না। আমাদের রিসার্চ-উইং একটা যোগ-রকেট তৈরি করেছে। অ্যাটমিক পাওয়ারে প্রথম চারশো মাইল, তারপর আয়ন রকেটে কিছুটা, কিছুটা ফোটন-রকেটে।
ফোর-সিটার শাটল রকেটে উঠে কোনও সহযাত্রী পাব ভাবিনি। কিন্তু অনুমানের সঙ্গে কিছুই আজ মিলছে না। সব কটা সিটই ভরতি। সত্যিই যদি চার হাজারে চাঁদে যাওয়া যায়, কেনই বা যাবে না। ব্যাপারটা নিশ্চয় এখনও জানাজানি হয়নি, তাহলে লম্বা লাইন পড়ে যেত। এরা যে কেন ভালোভাবে বিজ্ঞাপন দিচ্ছে না, সেটাও বোধগম্য হচ্ছে না।
ভেবেছিলাম, দু-চারটে কথাবার্তা বলব। কিন্তু সহযাত্রীরা মোটেই মিশুকে নয়। নিজেদের নিয়েই মশগুল। অন্য কোনওদিকে মন নেই।
প্রেশার সুইচটা নাড়িয়ে-চাড়িয়ে নিউমেটিকে শরীর ভাসিয়ে দিয়ে আরাম করে পা ছড়িয়ে বসলাম। এতক্ষণ পরে এয়ারকন্ডিশন আরামে চোখের পাতা বুজে আসছে। তার ওপর ঠোঁটের কাছে যন্ত্রের হাতে জ্বলন্ত সিগারেট। তিন-চারটে টান দিতেই
চোখ খুলেই দেখি, নিখিলের বুকে তারা হয়ে ভাসছি। এ কী! লাইফ কর্ডটা কোথায়? স্পেসস্যুটের কোমরের সঙ্গেই তো অক্সিজেনের নলটা থাকার কথা। কিন্তু নেই তা! তাহলে? এখানে আমি এলাম কোত্থেকে? আমার হাতে আবার ওয়েল্ডিং গান। মহাকাশের মিস্ত্রি! কিন্তু চিপ ট্রিপ! চিপ ট্রিপ ট্যুরিস্ট ব্যুরো তার মানে চাঁদে নিয়ে যাবার নাম করে আমাদের এইভাবে তার মানে, এরা মিস্ত্রি সংগ্রহের আড়কাঠি কিন্তু সব জেনে-বুঝে, তাজ্জব তুমি কেন
আহ!
দু-হাতে মাথা চেপে ধরেছি। এক ঝটকায় কে যেন ছিটকে দিয়েছে নিউমেটিকের আশ্রয় থেকে।
সেফটি বেল্ট বাঁধেননি কেন! রেট্রো-রকেট ফায়ার করেছে। আমরা নিউ গিনিতে পৌঁছে গেছি।
কয়েকবার চোখ পিটপিট করার পরে দুঃস্বপ্ন কাটিয়ে বর্তমানে ফিরে এসেছি। একজন যাত্রী হাত বাড়িয়ে সাহায্য করল উঠে বসতে।
জানলা দিয়ে তাকিয়ে দেখি, নীচের পাহাড়-ঘেরা অরণ্য ক্রমেই ঢালু হয়ে পড়ছে শাটল রকেটের দিপরিবর্তনের সঙ্গে সঙ্গে। সবুজের সমুদ্রে একফালি লালচে দ্বীপ চোখে পড়ছে। চিপ ট্রিপের রকেট উৎক্ষেপণকেন্দ্র।
এখনও কিন্তু মন থেকে চারহাজারি চন্দ্রভ্রমণের অবাস্তবতা কিছুতেই ঝেড়ে ফেলতে পারছি না।
মাটিতে আর পা দিতে হয়নি। শাটল রকেটের ঢাকনা তুলে এয়ার-ক্রু মারফত সোজা এসে ঢুকেছি মুন-বাসে৷ এয়ারলক পেরিয়ে লুনার মডিউলে পা দিয়েই আবার চমক। চিপ ট্রিপের রকেটের নাম মুন-বাস শুনে মনে মনে হেসেছিলাম। বাস তো সামান্যএকে ডবল-ডেকার বাস বললেই ভালো হত। এত বড় যাত্রীবাহী রকেট তৈরি হয়েছে বলে তো গিনেস বুক অব রেকর্ডস-এও পড়িনি। দেখে মনে হচ্ছে, শ-দুয়েক লোকের বসার জায়গা রয়েছে এবং শুধু জায়গা নয়, জায়গাগুলো ভরতি। প্রত্যেকের সিটের সঙ্গে লাগোয়া একটা করে ভিউয়িং উইন্ডো। জানলা। এখন অবশ্য শাটার টানা রয়েছে।
সবচেয়ে আশ্চর্য হচ্ছে, কারও মুখেই কিন্তু দুশ্চিন্তার রেশমাত্র নেই। খোশমেজাজে গল্প করছে। চার হাজারের টিকিটে চাঁদে যাবার নাম করে শেষ পর্যন্ত কি এক্সপেরিমেন্ট করবে। আমাদের ওপর নাঃ, এদের দেখে মনে হচ্ছে, অজ্ঞানতার মতো আশীর্বাদ আর কিছু হয় না।
সিটের মধ্যে সুপ্ত মাইক্রোফোন সরব হয়ে বেল্ট বেঁধে নেওয়ার কথা মনে করিয়ে দিল। কমান্ড মডিউলের দিকের স্ক্রিনে কাউন্টডাউন শুরু হয়ে গেছে। টেন নাইন এইট।
থরথর করে কাঁপছে রকেট। ইঞ্জিনের গর্জন অনুভব করছি। ব্লাস্ট-অফের অগ্নিদৃশ্যটা দেখানোর জন্যে শাটারটা তো ভোলা উচিত। আগুন আর ধোঁয়ার স্তম্ভের মাথায় চড়ে রকেটের ঊর্ধ্বগতির সূচনা।
তুমুল কাণ্ড চলেছে ইঞ্জিনে। পৃথিবীর টানের সঙ্গে অ্যাটমিক শক্তির পাঞ্জা। এখনও জানলার শাটার খোলেনি। মনে হচ্ছে, বেশ কিছুটা ওপরে উঠে এসেছি। রকেটের ভাইব্রেশন কমতির দিকে। কিন্তু এ কী ব্যাপার! ওজন বাড়ার কোনও অনুভূতি তো তা কী করে হতে পারে! রকেটে যতক্ষণ ত্বরণ হবে, যে অনুপাতে হবে, ততই বাড়বে ওজন। এই তো, দিব্যি আমি হাতটা তুলছিএকটু ভারী ঠেকছে না। মাথা বাড়িয়ে সামনের সিটের ভদ্রলোকের কাঁধে হাত ঠেকিয়ে অভদ্রের মতোই ডাকলাম।
নমস্কার! নমস্কার! আমাদের পঁয়ত্রিশ ঘণ্টাব্যাপী চন্দ্রভ্রমণের শুভসূচনা হয়েছে। আপনাদের এই ট্রিপের পাইলট রাকেশ আপনাদের নমস্কার জানাচ্ছে।
সিটের লাগোয়া মাইক্রোফোনের ঘোষণা কানে এল। সবাই নিশ্চয় একই কথা শুনছে, শুভযাত্রা শুভযাত্রা বলে হাসির হররা সারা কেবিনে।
..আমাদের রকেটের উন্নততর করণ-কৌশলের জন্য চাঁদে পৌঁছোনোর সময়টাই যে শুধু কমে গেছে তা-ই নয়, অভিকর্ষজ বলের হাত থেকেও আপনারা মুক্ত। রকেট ছাড়ার সময় আপনাদের ওজন সামান্যতম বৃদ্ধি পায়নি। আবার কিছুক্ষণ পরে যখন জ্বালানি বাঁচানোর জন্যে রকেট বন্ধ করে দেওয়া হবে, আমরা অসীম শূন্যে ভাসতে থাকব, কিংবা বলতে পারেন, খসে পড়তে থাকব মহাকাশে, তখনও আপনারা ভারশূন্য অবস্থার কথা টের পাবেন না। কোনও অসুবিধা হবে না। আর দু-চার মিনিটের মধ্যেই খুলে যাবে আপনাদের ভিউয়িং উইন্ডো।
সামনের সিটের ভদ্রলোক বোধহয় আমাকে পাগল ভাবল। ডেকেও কথা বললাম না। কিন্তু বলবটা কী? যা প্রশ্ন ছিল, উত্তর তো পেয়েই গেছি। যাত্রীদের কারও মধ্যে এতটুকু সন্দেহের ভাব দেখলে তো প্রসঙ্গটা তুলব!
ভিউয়িং উইন্ডোয় প্রশান্ত মহাসাগর এখন ঝলমলে বিশাল এক টুকরো ঘন নীল মণি। দিগন্তরেখায় চোখ পড়লে পৃথিবীর গোলাকৃতি বেশ টের পাওয়া যাচ্ছে। এখান থেকে পৃথিবীটা মূলত নীল আর সাদার খেলা। প্রথমে দেখে মনে হয়েছিল সাদা কুণ্ডলীগুলো বুঝি সমুদ্র। কিন্তু তা নয়, ওগুলো মেঘ। মাইক্রোফোনের নির্দেশমতো খুঁটিয়ে দেখতেই চোখে পড়ল নিউ জিল্যান্ডের ভূসীমানা। হাওয়াই দ্বীপটাকেও চেনা যাচ্ছে। নীল সমুদ্রের একটা অংশ সবুজমতো লাগছিল। ওখানে সামুদ্রিক খাদ্য উৎপাদনের খামার। বিভিন্ন দ্বীপের কোরাল-রিফগুলোও নজরে পড়ছে।
এ দৃশ্য যে একেবারে অচেনা তা নয়। রকেটে চড়ে চাঁদে না যাই, টিভি স্ক্রিনে আগেও এ ছবি দেখেছি। তবে ঘরে বসে দেখা আর প্রত্যক্ষদর্শী হওয়ার সুযোগ পাওয়া নিশ্চয় এক জিনিস নয়। সত্যি বলতে, টিকিটের চার হাজার টাকা এখনই উশুল হয়ে গেছে। চিপ ট্রিপের ওপর আর সন্দেহ পোষণ করার কোনও মানে হয় না। কেউ যদি লোকসান দিয়ে ব্যাবসা চালায়, তাতে তো ক্রেতার অখুশি হওয়ার কোনও কারণ থাকতে পারে না। কিন্তু ক্ষতি করার ইচ্ছে নিয়ে কে ব্যাবসা ফাঁদে, কী উদ্দেশ্যে?
মাঝে মাঝে রকেটের ইঞ্জিন গর্জে উঠে দিবদল করছে যাত্রীদের মহাকাশ-দর্শনের সুযোগ দিতে। কখনও কালো আলো আকাশের নিষ্কম্প তারা, কখনও সূর্যের পরিচিত উজ্জ্বলতা, কখনও ক্রমশ ছোট-হয়ে-আসা পৃথিবী দেখছি। ক্রমেই অগ্রসর হচ্ছি চাঁদের দিকে।
প্রথম বিস্ময়ের পর্ব কাটতেই একঘেয়েমি পেয়ে বসেছে। যারা দলবল মিলে এসেছে, গল্পগুজব করে সময় কাটাচ্ছে। আমি কিন্তু এখনও সহজ হতে পারিনি। আলোচনায় যোগ দিতে ইচ্ছে করছে না।
মাইক্রোফোনের শব্দে নড়েচড়ে বসলাম। টিউব ফুড সাঁটিয়ে আরেক দফা ঘুম মেরেছি এর মধ্যে। তাকিয়ে দেখি, চাঁদের কলঙ্ক আর সমুদগুলো মরুভূমি আর মৃত আগ্নেয়গিরির গহ্বর হয়ে উঠছে। আর বেশিক্ষণের ব্যাপার নয়।
ভিউয়িং উইন্ডোর ওপর শাটার নেমে এসেছে। মূল রকেটযান এবার চন্দ্র প্রদক্ষিণ শুরু করবে আর তার থেকে বিচ্ছিন্ন হয়ে নেমে আসবে লুনার মডিউল চাঁদের পিঠে। চাঁদে নামার আগে এখন কিছুক্ষণ কোপার্নিকাস, গ্যালিলিও, জিওলভস্কি প্রমুখের কথা চোখ বুজে ভাবার সময়।
লুনার মডিউল চাঁদে নেমেছে। সার্ভিস মডিউল থেকে বিচ্ছিন্ন হওয়ার মুহূর্তটা টের পাওয়া যায়নি৷ চাঁদের স্পর্শলাভের ক্ষণটিও অনুভবে ধরা দেয়নি। লুনার মডিউলের হাইড্রোলিক পা মাকড়সার মতো আলতোভাবে চাঁদের বালুকাময় প্রান্তর ছুঁয়েছে। মাইক্রোফোন জানাল, এবার মডিউলের সামনের দরজা দিয়ে আমরা এয়ারলক পেরিয়ে সোজা দিয়ে উঠব মনোরেলে। চাঁদের পিঠে হাজার তিনেক কিলোমিটার পাক খেয়ে আবার ফিরে আসব নিজেদের যানে।
মনোরেলেও প্রত্যেক যাত্রীর জন্যে নির্দিষ্ট একটি করে ঘুলঘুলি। ইঞ্চি ছয়েক মাত্র ব্যাস। চোখ ঠেকিয়ে রাখতে হচ্ছে। জানালাগুলো বড় করার অসুবিধে তো আছেই। চাঁদের বায়ুমণ্ডলহীন পিঠের ওপর মনোরেলের কামরাগুলো প্রেশারাইড। না হলে পৃথিবীর ধড়াচূড়া চাপিয়েই এভাবে কি আর এখানে বসে থাকা যেত!
অপূর্ব দৃশ্য। চাঁদের আকাশে পৃথিবীটা নীল-সবুজ গোলকের মতো ঝুলছে। যেন চীনা লণ্ঠন। অর্ধেকটার মতো দেখা যাচ্ছে। পৃথিবীর আকাশে চাঁদ অস্ত যায়, কিন্তু চাঁদের আকাশে পৃথিবীর অংশবিশেষ সর্বদাই চোখে পড়ে। আমরা যেখানে এসে নেমেছি, চাঁদের সেই পিঠটা পৃথিবীর ওপর থেকে দেখা যায়। হঠাৎ একবার চাঁদের দিগন্তের কাছে আরেকটা চলমান গোলক দেখা দিয়েছিল। মাইক্রোফোনের বিবরণী জানিয়ে দিল, ওটা আমাদের মুনবাসেরই সার্ভিস-কাম-কমান্ড মডিউল। চাঁদকে প্রদক্ষিণ করতে করতে আমাদের জন্য অপেক্ষা করছে। পৃথিবীতে ফেরার পথে লুনার মডিউল আবার ওটার সঙ্গে গিয়ে মিলবেযাকে বলে ডকিং হবে। একটু আড়াআড়ি তাকালে দেখা যাচ্ছে, মনোরেলের লাইনটা দীর্ঘ ব্যবধানে স্থাপিত স্তম্ভের ওপর ভর রেখে চাঁদের রুক্ষ বুকের ওপর দিয়ে এঁকেবেঁকে দৃষ্টির সীমানার বাইরে, অন্ধকারে হারিয়ে গেছে।
সুদীর্ঘ চান্দ্ররাত্রির সূচনামুখে যাত্রা আরম্ভ হয়েছে আমাদের। প্রায় সাড়ে চোদ্দো দিন আবার এই জায়গায় সূর্যোদয় হবে। সূর্য ডুবে গেলেও পৃথিবীর শীতল আলোয় চাঁদের প্রান্তরে বন্যা। পৃথিবীর সমুদ্র আর মেঘগুলো পাঠিয়ে দিচ্ছে অদ্ভুত নীলচে-সবুজ আলো, যাতে তাপের কণামাত্র নেই। চাঁদের পিঠে বসেও পৃথিবীর তুষারাবৃত মেরুর দিকে তাকালেই চোখ যেন ঝলসে যাচ্ছে। মনোরেলের পথ পাহাড়ের ছায়ার মধ্যে প্রবেশ না করলে আকাশের তারারা দৃষ্টিগোচর হচ্ছে না। চাঁদের মাটিতে যে শিশুরা জন্মাবে, তারা কখনওই তারাদের নিয়ে টুইঙ্কল-টুইঙ্কল ছড়া কাটবে না।
মাইক্রোফোনের ঘোষণা : আমরা চাঁদের নির্জলা কেন্দ্রীয় উপসাগরে অবতরণ করেছিলাম। এখন ছুটে চলেছি সূর্যকে ধরতে পুবদিকে। হ্যাঁ, চাঁদের ওপর পুবদিকেই অস্ত যায় সূর্য। জানলা দিয়ে লক্ষ রাখুন।
হঠাৎ জানলার সামনে যেন লাফ দিয়ে দাঁড়িয়ে পড়ল বিশাল পর্বতশ্রেণি। এবড়োখেবড়ো চোখা চোখা পাথরের কানা ধারালো ছুরির মতো। আর তার চেয়েও অদ্ভুত, পাহাড়গুলো যেন চাঁদের আকাশে জ্বলন্ত পিরামিডের আকারের মেঘের মতো নিশ্চল ভাসছে। ভূমির সঙ্গে কোনও সংযোগ নেই। ছায়ায় হারিয়ে গেছে তাদের তলদেশ আর মাথার ওপর এসে পড়েছে পৃথিবীর আলো।
মাইক্রোফোনের ঘোষণা : আপনারা এখন অ্যাপেনাইন পর্বতমালা দেখছেন। এর শৃঙ্গবিশেষের উচ্চতা কুড়ি হাজার ফুট। এই পর্বতমালা যতই উঁচু হোক, এরই ওপর দিয়ে আমাদের মনোরেলগাড়ি চলে যাবে। মনে রাখবেন, চাঁদের পিঠে কুড়ি হাজার ফুট চড়াই পেরোনো, পৃথিবীর হিসেবে চার হাজারেরও কম। এই পর্বতমালার ওপারে মেয়ার ইমব্রিয়াম, অর্থাৎ বৃষ্টির সাগর অভিমুখে আমরা এখন
মাইক্রোফোন আর কী বলেছে, শুনিনি। আমি সেফটি-বেল্ট খুলতে শুরু করেছি। এতক্ষণ ধরে মনের মধ্যে যে সন্দেহ পুষে চলেছি, তার সত্যি-মিথ্যে যাচাই করার এ সুযোগ ছাড়া চলবে না। সিট ছেড়ে উঠে দাঁড়াতে দেখি, কামরার ছাতে প্রায় মাথা ঠেকে যাচ্ছে। তাতেও অসুবিধে নেই। সিটের সারির পাশে মানুষ চলাচলের জায়গায় পা রেখে হাঁটু মুড়ে বসে পড়েছি। এবার একটা ছোট্ট লাফতাহলেই দমাস করে মাথাটা ঠুকবে ছাতে। ঠোকাই উচিত।
কিছুই হল না। মাথা ঠোকা দূরের কথা, ব্যাঙের মতো লাফ মেরেছি প্রাণপণ শক্তিতে। আরেকবার দেখি। নাঃ, চিৎকার করে উঠলাম : ধাপ্পা ধাপ্পা! সমস্ত ধাপ্পা!
হইচই শুরু হয়ে গেছে। ব্যাপার কী? ব্যাপার কী? মাথাটাথা খারাপ নাকি! হেড অফিসে গড়বড়!
-মাথা শুধু আমার একার নয়, সবাইকার বিগড়েছে। বুঝলেন? এইএই
আবার লাফ মারলাম।
দেখছেন? দেখছেন তো ব্যাপারটা। চাঁদের পিঠে যেখানে অভিকর্ষের টান পৃথিবীর মাত্র পাঁচ ভাগের এক ভাগ, একটু লাফ মারলে কোথায় উঠে যাবার কথা! আমাদের পুরো ধাপ্পা দেওয়া হয়েছে! মোটেই চাঁদে নিয়ে আসা হয়নি আমাদের।
-ওটা অভিকর্ষের টান নয়, মহাকর্ষ! পরিভাষাটা বোধহয়
দাদু যে দারুণ আবিষ্কার করেছেন!
চারধারে তুমুল হাসিঠাট্টার ঝড়ে আমার রাগ-উত্তেজনা মুহূর্তের মধ্যে উড়ে গেল। মানুষ কি নির্বোধ হবার চর্চা করছে আজকাল! এত বড় একটা বুজরুকির কথা জানার পরেও নাকি এরা আমার কথা বুঝতে পারেনি। কিন্তু না-বোঝার আছেটা কী!
গলা ছেড়ে চেঁচিয়ে উঠলাম, আমি নিঃসন্দেহ যে আমরা এখন চাঁদের ওপর নেই।
মহা জ্বালাতন তো! নিঃসন্দেহ হয়েছেন তো, এবার নিশ্চিত হয়ে বসে পড়ন। অনেক বিদ্যে ফলিয়েছেন, এবার চেপে যান।
কোনও মানে হয় এমন চেঁচামেচির!
বহুমুখী আক্রমণের মধ্যেই এক মধ্যবয়স্ক লোক একটু শালীন ভঙ্গিতে আমাকে হাত ধরে সিটের কাছে টেনে নিয়ে এলেন।
আপনি এত উত্তেজিত হয়ে পড়লেন কেন?
হব না! কী বলছেন আপনি! এরপরেও
এরপরেও মানে? কত টাকা দিয়ে টিকিট কেটেছেন?
চার হাজার।
চার হাজারে কি চাঁদে পাড়ি দেওয়া যায়?
যায় না বলেই তো
তাহলে জেনে-বুঝে টিকিট কিনে এখন হল্লা বাধাচ্ছেন
আহা, ব্যাপারটা অসম্ভব বলে সন্দেহ হয়েছিল বলেই তো যাচাই করার জন্যে
যাচাই করার আর আছেটা কী! আমরা তো সবাই জানি এটা একটা অ্যানিমেশন ট্রিপ!
তার মানে?
তার মানে, প্রথম থেকেই আপনি জানলার সঙ্গে লাগানো টিভির পর্দায় চলচ্চিত্র দেখছেন। পৃথিবী ছেড়ে এক ইঞ্চি নড়িনি আমরা।
কিন্তু কই, একবারও তো সে কথা জানানো হয়নি টিকিট বিক্রি করার সময়! এরকম একটা ধাপ্পা.
-থামুন তো মশাই! কথায় কথায় খালি ধাপ্পা-ধাপ্পা বলবেন না। ভারী একেবারে নীতিবাগীশ দেখছি। তা অতই যদি সততা তো চার হাজার টাকা দিয়ে পঁয়ত্রিশ হাজারের টিকিটটি পকেটে ভরলেন কী করে শুনি? তার বেলায় বলে টনটনে জ্ঞান। কালই অফিসে গিয়ে পিএলটিসি বাবদ ফলস বিল করবেন পঁয়ত্রিশ হাজার টাকার। চাঁদ থেকে ঘুরে এসেছি বলে।
সামনের সিটের ভদ্রলোক মাথা ফিরিয়ে বললেন, যাক গে মশাই, ছেড়ে দিন। মনে হচ্ছে উনি বোধহয় আমাদের মতো সরকারি চাকুরে নয়। চিপ ট্রিপের ব্যাপারটা তাই এখনও কানে যায়নি
চোখ বুজে এলিয়ে পড়লাম। কানে এসে কে যেন সান্ত্বনা দিচ্ছে, দুঃখ করছেন কেন! চাঁদে পা না দিন, যা যা দেখলেন ও দেখবেন, সে তো সবটাই সত্যি। একটা চন্দ্র অভিযানের আগাগোড়া ফিল্ম তুলে তার থেকে সযত্নে তৈরি এই অ্যানিমেশন সফর। শুধু শুধু পঁয়ত্রিশ হাজার টাকা খরচ করে সত্যিকার চাঁদে গিয়েও তো এর বেশি কিছুই দেখতে পাবেন না। তা ছাড়া চিপ ট্রিপ কোম্পানির এত সুনাম, বিল সাবমিট করলেই পাস হয়ে যায়।
[সিদ্ধার্থ ঘোষ সম্পাদিত তৃতীয় নয়ন, বাংলা সায়েন্স ফিকশন গল্পের নির্বাচিত সংকলন, ১৯৮৬, গ্রন্থালয়।]
রোবীন
রিস্ট-বাজারে ভোঁ ভোঁ রব.
এমন সময় তো কারও আসার কথা নয়।
ভ্যাকুয়াম ক্লিনারটাকে রেখে রোবীন উঠে দাঁড়িয়েছে। আপ-জে-নি* টিভি স্ক্রিনের দিকে এগিয়ে যাচ্ছে। (* আগন্তুকের-পরিচয়-জেনেনিন)।
রো! রো! হঠাৎ গলা চড়িয়ে ধমক দিল প্রবীর।
রোবীন কিন্তু থামল না। ওর শ্রবণী-সার্কিট দিনে দিনে দুর্বল হচ্ছে। উঠে দাঁড়িয়ে তিষ্ঠ ভঙ্গিতে ডান হাত উঁচু করতে তবে থমকে দাঁড়াল রোবীন। প্রবীর হাত নেড়ে তাকে সরে যাবার নির্দেশ দিল। রোবীনের কপালে সবুজ চোখে দু-বার ঝিলিক। বুঝতে পেরেছি।
বাজারটা আবার অধৈর্য হয়ে ডাক দিচ্ছে। রোবীন গুটিগুটি হাঁটছে। ঘরের দরজা না পেলে ক্লোজ-সার্কিট টিভি-র গ্রাহক ও প্রেরক যন্ত্র চালু করা ঠিক হবে না। বারোতলা নীচে রাস্তায় দাঁড়িয়ে থাকলেও আগন্তুকের নজর ঘরের চার কোণ ছুঁয়ে যাবে।
আপ-জে-নি-কে ড্রয়িং রুমের বাইরের করিডরে বসানোর প্রয়োজনটা নতুন করে টের পেল প্রবীর। অবশ্য তাতে প্রবীরের দৌড়ঝাঁপ বাড়বে। কোনও সুস্থ মস্তিষ্কের লোক তা করে না।
পায়ের চাপে সুইচ টিপে স্ক্রিনের দিকে তাকিয়েই বুকটা ছ্যাঁত করে উঠল। ভাগ্যিস সময়মতো সরিয়ে দিয়েছে রো-কে।
আপাদমস্তক নীল সিন্থেটিক পোশাকে ঢাকা চেহারাটা পর্দা জুড়ে ভাসছে। নাগরিক সমিতির গোয়েন্দা। অবশ্য গোয়েন্দা শব্দটা ওরা ব্যবহার করে না, গাল ফুলিয়ে বলে, আমরা জাস্টিস অব কমফোর্ট। আমাদের কর্তব্যই হল আপনাদের সুখস্বাচ্ছন্দ্য ও নিরাপত্তারক্ষা।
কৃত্রিম হেসে জাস্টিস বলল, রুটিন চেকিং স্যার!
প্রবীর কাটা-কাটা উত্তর দিল, ধন্যবাদ। দরকার পড়লে জানাব।
-থ্যাংক ইউ। হিউম্যানয়েডের লাইসেন্সটা একবার দেখাতে হবে।
প্রবীর মনে মনে হাসল। এর জন্য সে প্রস্তুত। ঘরের বাঁদিকে ছোট্ট একটা টেবিলে রাখা ডকুমেন্ট ফাইলের কিবোর্ডে আঙুল দিয়ে সংকেত পাঠাতেই খরু-র শব্দে বেরিয়ে এল লাইসেন্স।
লাইসেন্স পরীক্ষা করে আরেকবার কৃত্রিম ধন্যবাদ ও মাথা ঝুঁকিয়ে অভিবাদন জানিয়ে জাস্টিস সরে পড়ল।
বুকভরে শ্বাস নিল প্রবীর। কিন্তু এভাবে আর ক-দিন চলবে? মাস তিনেক পরেই তো আবার রিনিউ করতে হবে লাইসেন্স। আগে করতে হত পাঁচ বছর অন্তর। নতুন নিয়মে সেটা কমিয়ে এক বছর করা হয়েছে। হয়তো এরপর ছ-মাস অন্তর করে দেবে। সবচেয়ে বড় সমস্যালাইসেন্স সেন্টারের অ্যাসিস্ট্যান্ট ডাইরেক্টর পোস্ট থেকে শ্যামলেন্দু অন্য ডিপার্টমেন্টে বদলি হয়ে গেছে। গত বছর শ্যামলেন্দু নিজের হাতে কম্পিউটার বর্তনীর অংশবিশেষ অচল করে দিয়ে রীতিমতো বেআইনিভাবে কাজ সেরেছিল। রো-র ভাগ্য ভালো। অবশ্য বন্ধুত্বের খাতিরে শ্যামলেন্দু তা করেনি। শ্যামলেন্দুর একশো আটত্রিশতলার ফ্ল্যাটে তিন দিন বিনি পয়সায় খাটতে হয়েছে প্রবীরকে। কম করে পনেরো দিনের মাইনে বাঁচিয়েছিল শ্যামলেন্দু৷ প্রবীর এখনও ঘুষ দিতে রাজি। কিন্তু সে রাজি হলেও শ্যামলের মতো রিস্ক নেবার মতো লোক কি সামনের বার পাবে? অর্থাৎ রো-র ভবিষ্যৎ নির্ভর করছে একজন লোভী লাইসেন্স অফিসারের সন্ধান পাওয়া, না-পাওয়ার ওপর।
গোঁও-গোঁও শব্দে ভুরু কুঁচকে গেল প্রবীরের। ভ্যাকুয়াম ক্লিনার হাতে রোবীন আবার ঘর সাফাইয়ের কাজ শুরু করেছে। কিন্তু এত কাতরাচ্ছে কেন? কালই তো ওর গোড়ালি, হাঁটু আর কোমরের জয়েন্টগুলোয় সুপার-থ্রি-এক্স মোবিলিটি-লুব্রিকেটিং তেল দিয়েছে।
ইনডাকশনে ডাক পাঠাল প্রবীর। রো ধীরে ধীরে ঘরে এসে ঢুকল।
-সত্যিই তুই বুড়ো হয়ে গেছিস রো!
হাত নেড়ে কাছে ডাকল রো-কে। পেটের ওপর বোতামটা ছুঁতেই রো-র প্রাণের লক্ষণ মুছে গেল। এখন সে সেকেলে গাঁইয়া মডেলের একটা ইস্পাতের খোলে মোড়া বৈদ্যুতিক মগজবিশিষ্ট যন্ত্রমানুষ।
এলান-কি দিয়ে প্রবীর রো-র পায়ের জোড় খুলে ফেলল। এখান থেকেই আসছে বিশ্রী শব্দটা। না, অয়েল-স্পঞ্জ তো ভিজেতেল রয়েছে। তাহলে? মাই গডডানদিকের পাঁচ নম্বর স্কু-টা যে অর্ধেক খুলে বেরিয়ে এসেছে। ক্রু-ডাইভার দিয়ে পাক খাইয়ে ওটাকে বসিয়ে দিতে হবে। এক পাকদুই-তিনচার পাককী হল আবার? তবে কী? বাঁ হাতের দু-আঙুলে স্কু-র মাথা ধরে একটু টান দিতেই সেটা সট করে বেরিয়ে এল। এই ভয়টাই করছিল। প্যাঁচ কেটে গেছে।
ম্যাগনেটিক টুল-হোল্ডার বক্স নিয়ে হুমড়ি খেয়ে পড়ল প্রবীর। ফাইন বিএ স্ট্যান্ডার্ডের থ্রেডে। লম্বায় এক ইঞ্চি এই যন্ত্রাংশ সরঞ্জামের কল্যাণেই রো এখন বেঁচে আছে। এসব লোহালক্কড়ের জিনিস গত কুড়ি বছর ধরে আর তৈরি হচ্ছে না। ভবিষ্যতের কথা চিন্তা করে বাবাই এসব সংগ্রহ করেছিলেন। না হলে প্রবীরের চেয়েও দশ বছরের সিনিয়র পঁয়তাল্লিশ বছরের বুড়ো রো-কে প্রবীর ভাবে, সত্যি কথাটা যদি প্রকাশও হয়ে যায়, প্রথমে কেউ বিশ্বাসই করতে চাইবে না। পঁয়তাল্লিশ বছর!
ড্যানবেরি, কানেকটিকাটের হিউম্যানিমেশন ইনকর্পোরেশনের আধুনিক ডোমেস্টিক রোবটদের আয়ু দু-বছর। ব্যকবাক রোবট। ব্যবহার-করে-বাতিল-করো রোবট। নো রিপেয়ারিং! যদি দু-বছরের মধ্যে খারাপ হয়, কোম্পানি নতুন রোবট দেবে রিপ্লেসমেন্ট। শুনতে বেশ ভালোই লাগে, কিন্তু এর পেছনে কিছু সূক্ষ্ম হিসেব আছে, হিউম্যানিমেশন এর রোবটরা গত ক-বছরে আর সব রোবট-নির্মাতাকে প্রায় লাটে তুলে দিয়েছে। তা ছাড়া সরকারি মহলও পরোক্ষভাবে হিউম্যানিমেশনকেই মদত জোগাচ্ছে। তাদের সুবিধা অনুসারে আইনকানুন বানাচ্ছে। না হলে দু-বছরের পুরোনো রোবটদের লাইসেন্স রিনিউকরার কী কারণ থাকতে পারে? বেশি শক্তিক্ষয়? অ্যাবসার্ড। বাজে কথা। বুড়ো রো অবধি এখনও যেটুকু শক্তি খরচ করে তা হিউম্যানিমেশনের যে-কোনও এ-ক্লাস রোবটের চেয়ে কম। আরও একটা কথা। সরকারি তরফ থেকেও মেকানিক্যাল রোবটদের বিপজ্জনক বলে ঘোষণা করা হয়েছে। ফলে প্রতিবেশীদের মধ্যে কেউ যদি রো-র অস্তিত্বের কথা টের পায়ব্যাস!
প্রবীর কিছুতেই ভেবে পায় না, কেন লোকে বিনা প্রশ্নে সব মেনে নিচ্ছে। তারা কি একবারও খেয়াল করছে না যে, নতুন রোবটগুলোর সঙ্গে কোনও ফ্লপি ডিস্ক দেওয়া হচ্ছে না। কোম্পানি রোবটদের সঙ্গে যে কটা স্মৃতিধারক ডিস্ক সরবরাহ করে তার এক্তিয়ারের বাইরে আর তাকে কিছুই শেখানো সম্ভব নয়। এ যেন সেই পুরোনো আমলের গ্রামোফোনের মতো। গ্রামোফোন কোম্পানির তৈরি রেকর্ডের গানই শুধু শোনা যাবে। ইচ্ছেমতো ভালো-লাগা গান যে রেকর্ড করে নেবে, তার উপায় নেই।
রোবীনের পুরো রবীন্দ্রনাথ মুখস্থ। ঊর্মির ইচ্ছে ছিল, জীবনানন্দও শেখাবে। কিন্তু ঊর্মি
প্রিন্টারের সঙ্গে জুড়ে দিলে রবীন্দ্র-রচনা রোবীন মারফত ছেপে বার করে নেওয়া যায়। কিংবা টিভি-রিডারে যুক্ত করে স্ক্রিনেও পড়া সম্ভব। প্রবীর বেশ কয়েকবার খোঁজ নিয়ে হতাশ হয়েছে, হিউম্যানিমেশন-এর মেমারি ডিস্কে রবীন্দ্রনাথ অনুপস্থিত।
তন্নতন্ন করে যন্ত্রপাতির বাক্স ঘেঁটেও এত সূক্ষ্ম মাপের ডাই পেল না প্রবীর। উপযুক্ত মাপের স্টিল পিন আছে, কিন্তু ডাই না পেলে প্যাঁচ কাটবে কী দিয়ে পুরোনো স্কুটাকেই আবার লাগিয়ে দিল প্রবীর। মেটালসিল, টিউব থেকে এক ফোঁটা লোহাজোড়া পলিমার সেরামিক আঠা ঠেকিয়ে দিয়েছে। কিন্তু এ নেহাতই সাময়িক ব্যবস্থা। দিন দুয়েকের মধ্যেই ফের ঢিলে হয়ে যাবে। এখন থেকে ভ্যাকুয়াম-স্পঞ্জ হাতে দিয়ে রো-কে সিঁড়ি মুছতে পাঠানো যাবে না। কথাটা মনে রাখতে হবে। হাঁটু গেড়ে বসা-ওঠা করা ওর পক্ষে ক্ষতিকর।
রো-কে চালু করে দিল প্রবীর। আদেশের অপেক্ষায় দাঁড়িয়ে। চা-প্রবীরের নির্দেশ শুনতে পায়নি। কানের কাছে মুখ নিয়ে গিয়ে বলতে হল। এই অসুখ দুরারোগ্য। একটা ট্রায়োড নষ্ট হয়ে গেছে। লাখ টাকা দিলেও সংগ্রহ করা যাবে না।
মিনিট দশেকের মধ্যেই চা নিয়ে এল রো।
প্রবীরের প্রিয় হালকা রঙের গোলাপ ফুলের ছবি-আঁকা কাগজের মতো পাতলা পোর্সিলিন কাপে। একটা চুমুক দিতেই বিষণ্ণতার ভার যেন কিছুটা কমে এল। কী স্বাদ! অথচ প্রবীর এবার আর্থ কোয়ালিটি চা আনেনি। মঙ্গল গ্রহের কৃত্রিম বাগানে তৈরি কৃত্রিম সস্তা দামের চা। তবু রো-র হাতের গুণে।
নারো নয়ঊর্মি! বারো বছর ছ-মাস সতেরো দিন ধরে ঊর্মি রোবীনকে চা তৈরি করতে শিখিয়েছে। সময়ের হিসেবে ভুল হতে পারে না। ঊর্মিকে ঠিক এইটুকু সময়ই কাছে পেয়েছে প্রবীর। মাত্র তেত্রিশ বছর বয়সে হাসিখুশি ছটফটে ঊর্মি তাকে ফেলে কেন যে চলে গেল, প্রবীর বুঝতে পারে না।
ঊর্মিরও হার্ট ফেল করার বয়স হয়নি! ডাক্তার সান্ত্বনা দিয়েছিল, এই বয়সে হার্ট অ্যাটাক রেয়ার, কিন্তু হলে কেউ বাঁচে না।
প্রবীর চুমুক দেয়।
রোবীনকে পাশে রেখে চা তৈরি করত ঊর্মি। যখনই চা করত, ওকে ডেকে আনত, যাতে রো-র স্মৃতি-চাকতিতে তার বিবরণ ধরা থাকে। ফলে এখন যে ধরনের চায়ের পাতাই হোক, দুধ যা-ই হোকগন্ধ শুঁকে আর ঘনত্ব, রং ইত্যাদি বিচার করে রো যা বানাবেআর কারও পক্ষে সম্ভব নয়। সেটা শুধু ঊর্মিই পারত।
ঊর্মি কি কিছু বুঝতে পেরেছিল আগে থেকে, তাই তার যোগ্য প্রতিনিধিকে ধীরে ধীরে তৈরি করেছিল? তা নয়, অন্তত একটা স্নেহ ছিল ঊর্মির স্বভাবে। আর সারল্য। না হলে কেউ লোহালক্কড়ের তৈরি একটা যন্ত্রমানুষকে কখনও আদর করে শেয়ালআমার শেয়ালবাবু! বলে ডাকতে পারে! যতই তার মেমারি থাক আর হাঁটুক-চলুক, তবু তো কিন্তু আশ্চর্য ব্যাপাররো-ও ঊর্মির শেয়াল ডাকে সাড়া দিত। অথচ শেয়াল ডাকে সাড়া দেবার জন্য তাকে প্রোগ্রামিং করা হয়নি। নিশ্চয় গলার স্বর থেকেই সে কিছু অনুমান করত।
হাত কেঁপে কয়েক ফোঁটা চা চলকে পড়ল পাজামায়। ইশ! এই দাগ তো আর তোলা যাবে না। এ তো সিন্থেটিক কাপড় নয়, খাঁটি সুতি। সুতির কাপড়ের উৎপাদন যে-কোনও দিন বন্ধ হয়ে যেতে পারে শুনেই ঊর্মি তিনটে থান কিনে রেখেছিল। আজও চলছে তা-ই দিয়ে। বাড়িতে প্রবীরকে সিন্থেটিক পরতে হবে না। যা আছে, তাতে তার জীবন কেটে যাবে। ঊর্মি শুধু সুতির কাপড়ই কিনে রাখেনি। রো-কে সেলাই করতেও শিখিয়েছিল। পারবে হিউম্যানিমেশন-এর এ-গ্রেড প্রোডাক্ট?
-বুঝলি বুড়ো, তুই বোধহয় এখন পৃথিবীর একমাত্র দর্জি।
কিন্তু এই পাজামাটাকে চিহ্ন দিয়ে আলাদা করে রাখতে হবে। না হলে কখনও যদি বাইরের লোকের সামনে (টিভি স্ক্রিনের মধ্যবর্তিতায় হলেও) এটা পরে বেরিয়ে পড়েধরা পড়ে যাবে। সিন্থেটিক স্পটলেস, কোনও দাগ লাগে না। সুতির জিনিস ব্যবহার শাস্তিযোগ্য অপরাধ।
চার্জিং টাইম! চার্জিং টাইম!স্বয়ংক্রিয় ঘোষক হেঁকে উঠল। রোবীন খুঁড়িয়ে খুঁড়িয়ে এগিয়ে যাচ্ছে ন-মুখো প্লাগটার কাছে। দেওয়ালের সামনে এসে ঘুরে দাঁড়িয়ে এক পা পিছোতেই ফ্লেক্সিবল তারটা নড়েচড়ে এগিয়ে প্লাগটাকে রোবীনের পিঠে গুঁজে দিল। দিনের এই নির্দিষ্ট সময়ে পৃথিবীর যত রোবট বিদ্যুৎ পান করে, চাঙ্গা হয়ে ওঠে।
মাথায় একটা বুদ্ধি এসেছে। যা করার এই বেলা। এরপরে হেলিপ্যাডে ভিড় বাড়বে। ভ্যাকুয়াম-স্পঞ্জ আর ক্লিনার নিয়ে প্রবীর তাড়াতাড়ি কাজ সারে। কারণ রোবীন আজ সাফাইয়ের কাজ করবে না, কালকেও পরিষ্কার করা হয়নি। দিন তিনেক ধুলো জমলেই দেওয়ালে বসানো অটো-পলিউশন রেকর্ডার সে সংবাদ পাঠিয়ে দেবে কেন্দ্রীয় পরিবেশ দূষণ নিবারণ সংস্থায়। সঙ্গে সঙ্গে তদন্ত।
মিনিট পনেরোর মধ্যেই কাজ সেরে প্রবীর বাইরে বেরোবার জন্য তৈরি হয়ে নিল। ঘরের বাইরে পা রাখতেই ফোটো-সেল-ক্লোজার দরজা টেনে দিল।
কে যেন ডাকল মনে হল পেছন থেকে। ঘরের মধ্যে থেকে। নিশ্চয় শোনার ভুল। কারণ রো-র পক্ষে কথা বলা সম্ভব নয়। প্রবীর নিজে হাতে তাকে বোবা করে দিয়েছে। তার কথা বলার বর্তনী অচল। আধুনিক রোবটদের মতো কথা বলার ক্ষমতা নেই তার। একটু নাকি, যান্ত্রিক সুরে বলে। ধরা পড়ার ভয় আছে বলেই বাধ্য হয়ে প্রবীরকে অপ্রিয় কাজটা করতে হয়েছে।

মাঝ-আকাশেই হেলিকপ্টারটা গড়গড় শুরু করে দিল। কন্ট্রোল টাওয়ারের সঙ্গে সংযোগ করল প্রবীর। M K 706 কলিং! M K 706! Engine Fault Over!
নির্দেশ এল মুহূর্তের ব্যবধানে। এইটাই চেয়েছিল প্রবীর। হেলিফিল্ড গ্রিন-অরেঞ্জ নাম্বার সেভেনে এমার্জেন্সি ল্যান্ডিং-এর অনুমতি। হেলিকপ্টারে উঠেই অয়েল প্রেশারের নিড়লটাকে টিপে বেঁকিয়ে দিয়েছিল। ফলে ইঞ্জিনের সব ঠিক থাকলেও মিটারটা ভয় দেখাচ্ছে।
রিপেয়ারিং কর্মীদের হাতে হেলিকপ্টার সঁপে প্রবীর বেরিয়ে এল। কাজ শেষ হলে এরাই পৌঁছে দেবে বাড়ির ছাতে হেলিপ্যাডে। আরেকটা হেলিকপ্টার ভাড়া নিতে চেয়েছিল জানতই যে শুনতে হবেদুঃখিত! নিরুপায় ভঙ্গিতে কাঁধ ঝাঁকিয়ে হাঁটতে শুরু করল প্রবীর। যেন বেশ চটিতং! এখন গুটিগুটি পায়ে টার্মিনাসে গিয়ে দাঁড়ানো।
কিন্তু টার্মিনাসে যাবে না প্রবীর, যাবে জামিলের বাড়ি। বুড়ো মিস্তিরিঅনেক দিনের চেনা। আগেও দু-একবার সাহায্য করেছে প্রবীরকে। রো-র জন্যে প্রবীর নিজে ঝুঁকি নিতে প্রস্তুত, কিন্তু আর কাউকে বিপদে ফেলতে চায় না। সেই জন্যই এত কাণ্ড। সরাসরি হেলিকপ্টারে চেপে এখানে এলে সবটাই রেকর্ড হয়ে থাকত লগ বুকে! যে-কোনও পুলিশি তদন্তের আগে তো ওইটাই খুঁটিয়ে দেখা হয়। প্রতিটি হেলিকপ্টারের মধ্যে সিল করা থাকে লগ-বুক। হাত দেবার কোনও উপায় নেই।
বাড়িতেই ছিল জামিল। স্টিল পিন দুটো হাতে নিয়ে বলল, পাঁচ মিনিট বসুন। করে দিচ্ছি। প্রবীর জানিয়ে দিল, এটা বিএসএফআইন থ্রেডে।

ঘরে পা দিয়েই আর্তনাদ করে উঠল প্রবীর। মুখে হাত রেখে স্তম্ভিত হয়ে দাঁড়িয়ে। বাইরের দরজাটা আপনা থেকে বন্ধ হয়ে গেল।
যেমন দেখে গিয়েছিল, রো এখনও একইভাবে দাঁড়িয়ে রয়েছে দেয়ালে পিঠ রেখে। ধূসর ইস্পাতের চাদরে ঢাকা শরীরটা বেগুনি হয়ে উঠেছে। দু-ঘণ্টা চার্জিং-এ থাকার কথা, তার বদলে আট ঘণ্টা। সব সার্কিট জ্বলেপুড়ে শেষ। এ কী করে সম্ভব! এতগুলো প্রোটেক্টর, রিলে, সুইচসব একসঙ্গে বিগড়ে গেল!
প্রবীর ছুটে এল। সুইচ অফ করে দিতেই সোজা সামনের দিকে হেলে হুমড়ি খেয়ে পড়তে যাচ্ছিল রোকোনওরকমে সামলেছে প্রবীর। ব্যালান্স নষ্ট হয়ে গেছে। রো-র বুকের কাছে এমার্জেন্সি সেলফ রেকটিফায়ারের সুইচটা ঘোরাবার চেষ্টা করল। নবটা আটকে গেছে। ভালো করে নজর করতেই বুঝতে পারল রোবীনের ফোটোসেলের চোখজোড়া চুরচুর।
রোবীনকে সামনে নিয়ে কতক্ষণ বসে ছিল, খেয়াল নেই। বাঁ হাতের মুঠোয় তখনও জামিল মিস্ত্রির তৈরি স্টিলের স্ক্রু দুটো! একটা দরকার, কিন্তু তৈরি করেছিল দুটো স্পেয়ার হিসেবে রাখবে বলে।
এমার্জেন্সি টিভি চ্যানেল সবাক হয়ে উঠতে হুঁশ ফিরল। খুব গুরত্বপূর্ণ কোনও ঘোষণা না থাকলে এই স্বয়ংক্রিয় ব্যবস্থা চালু হয় না।
কম্পিউটারাইজড শেভারে চেঁচেপুঁছে দাড়ি-কামানো ঝকঝকে চেহারার তরুণ সংবাদপাঠক হেসে তাকাচ্ছেনমস্কার! অসময়ে বিরক্ত করার জন্য মার্জনা করবেন। পারমাণবিক শক্তি উৎপাদনকেন্দ্রে যান্ত্রিক গোলযোগের দরুন আজ বৈদ্যুতিক সরবরাহ বিঘ্নিত হয়। সরবরাহের স্বাভাবিক কম্পাঙ্ক অর্থাৎ ফ্রিকোয়েন্সি যেখানে পঞ্চাশ, আজ তার জায়গায় তিনশো ফ্রিকোয়েন্সিতে ভুলক্রমে বিদ্যুৎ পরিবাহিত হয়েছিল। তবে সেটা মাত্র কুড়ি মিনিটের জন্য। এর ফলে কোনও ক্ষয়ক্ষতির তেমন সম্ভাবনাও নেই। যদি-বা সেরকম কিছু ঘটেও থাকে, তার পূর্ণ দায়িত্ব জাতীয় সরকার গ্রহণ করবেন বলে প্রতিশ্রুতি দিয়েছেন। আমরা আনন্দের সঙ্গে ঘোষণা করছি যে, এইমাত্র হিউম্যানিমেশন ইনকর্পোরেশন থেকে খবর এসেছেফ্রিকোয়েন্সির এই রদবদলের দরুন উক্ত কোম্পানির তৈরি কোনও হিউম্যানয়েড ক্ষতিগ্রস্ত হয়নি। যন্ত্রের মধ্যেই এই বিশেষ অবস্থা মোকাবিলা করার জন্য প্রতিরোধব্যবস্থা আছে। নমস্কার। শুভরাত্রি।
প্রবীরের চোখ দুটো কুঁচকে ছোট হয়ে এসেছে। বিকৃতস্বরে সে ভেংচি কাটলশুভরাত্রি। চমৎকার! চমৎকার ফন্দি! একটিও প্রমাণ রইল না, কিন্তু নির্মূল হয়ে গেল যত প্রাচীন রোবট।
এখন শুধু.
আবার রো-র দিকে নজর পড়ল। বেরোবার মুখে একবার মনে হয়েছিল, রো তাকে ডাকছে। অগ্রাহ্য করেছিল তখন। সেটাই স্বাভাবিক। রো-র পক্ষে কি ডাকা সম্ভব!
প্রবীর উঠে দাঁড়াল। দেয়ালের যেখানটায় রোবীন দাঁড়িয়েছিল, তারই পাশে ওয়াল পেপারটা এভাবে ছিঁড়ল কী করে? চকিতে ঘুরে দাঁড়াল প্রবীর। নিচু হয়ে পরীক্ষা করল রোবীনকে। রো ডান হাতটা মুঠো করে রেখেছে। আর মুঠোর কাছে লেগে রয়েছে ছেঁড়া ওয়াল-পেপারের ফালি।
হার্ট অ্যাটাকের সময়ে ঊর্মির বাকশক্তি লোপ পায়। খাটের কিনারায় হাত ঠুকে সে রো র দৃষ্টি আকর্ষণ করেছিল। রোবীনই তখন খবর দিয়েছিল প্রবীরকে।
রো-ও ভেবেছিল, প্রবীর তার ডাক শুনতে পাবে। ফিরে আসবে।

আমি ঝামাপুকুরের রনি। একশো তিপ্পান্ন নম্বর বাড়ির কুপুত্র। আমার মতিগতি বোঝা ভার। আমার ভাই বনি৷ সে ভালো ছেলে হওয়ার চেষ্টা করে। আমি বনির পেছনে লাগি, তবু সে আমায় ভক্তি করে। আমার গায়ে কত জোর, বনি জানে। তা ছাড়া বনি অমলেট খেতে ভালোবাসে। আমার জন্যই সকালে সেদ্ধ ডিমের বদলে রোজ ডাবল অমলেট পাচ্ছে বনি। মা-বাবা কেউ এই রহস্য জানেন না। অন্যের ডায়েরি পড়া অন্যায় তাই ডায়েরিতে সবাই সত্যি কথা লেখে। আমিও লিখছি নির্ভয়ে।
মা-বাবা, দাদু-ঠাকুমা যেসব কাজ করতে পারেন না, সেগুলো করে রোবিদা। মানে রোবটদাদা। রান্নাবান্না, কাপড় কাঁচা, ঘর ঝাড়া। রোবিদাদার একটা অদ্ভুত মাথা। সেখানে যা একবার ঢোকে, তার আর নড়চড় হওয়ার উপায় নেই। মা রাত্তিরে পিসি যন্ত্রের সামনে। বসে টাইপ করে দেন, পরের দিন রোবিদা কার জন্য কী রাঁধবে। তারপর সেই নির্দেশ ভোরবেলা জেনে যায় রোবিদা। আমি রোজই মা শুয়ে পড়ার পর পিসি যন্ত্রের নির্দেশগুলো একটু করে বদলে দিই। দুধের জায়গায় মিল্ক শেক, দইয়ের জায়গায় আইসক্রিম বা স্টুয়ের জায়গায় কালিয়া। পিসি যন্ত্রের ডিস্কে এসব অদলবদল করা আমার কাছে জল ভাত। একবার শুধু একটা ফ্যাচাং হয়েছিল। মাগুর মাছের ঝোলের বদলে দই-ইলিশ টাইপ করে দিয়েছিলাম। ফ্রিজে সে দিন এক টুকরোও ইলিশ ছিল না। ব্রেকফাস্টের পর দুপুরের রান্না শুরু করার সময় রোবিদা একেবারে পাগল হয়ে গেল। ফ্রিজ খুলছে আর বন্ধ করছে। ডিপ ফ্রিজার থেকে বের করে পলিথিনের প্যাকেটগুলো বারবার খুলছে, দেখছে আর মুড়ে রাখছে। সে দিন ধরা পড়তে পড়তে বেঁচে গেছি। মায়ের ভুলো মন। ভাবলেন, নিজেই বুঝি ভুল করে দই-ইলিশ বানাতে বলেছিলেন।
দাদু বলেন, রনিবাবু খুব বুদ্ধিমান, কিন্তু একটু চঞ্চল।
বাবা বলেন, এই হচ্ছে প্রবলেম-চাইল্ড।
দিদিমা বলেন, বংশের বড় ছেলেরা একটু বেয়াড়া হয়।
মা বলেন, সবার কি পড়াশোনায় সমান মাথা হতে পারে? বেশি চাপ দেওয়া ঠিক নয়।
কারও সঙ্গে কারও মতের মিল নেই। নিজেরা মাঝে মাঝে ঝগড়াঝাঁটি করে। আমি এসে পড়লেই অনেক সময় সবাই চুপ করে যায়। তখন বুঝতে পারি, কাকে নিয়ে কথা হচ্ছিল। দাদু এবং মা আমাকে সবসময়েই দিদিমা আর বাবার হাত থেকে বাঁচাবার চেষ্টা করেন, কিন্তু পেরে ওঠেন না। তখন আমাকে নিজেকেই একটা কিছু করতে হয়।
পরশু দিন কোনও হোমওয়ার্ক ছিল না। তার পরের দিন রবিবার। তবু সন্ধেবেলায় বাবা রাগারাগি শুরু করে দিলেন। পড়ার সময় গল্পের বই নিয়ে বসা চলবে না। আর চারটে পাতা হলেই অন্ধকারের শয়তানের কারসাজি ধরা পড়ত। দু-বার আপত্তি করতেই রেগে আগুন। আমাকে দেখিয়ে দেখিয়ে ম্যাগিয়ার পোস্টার, সরি, হাঙ্গারির চার-চারখানা স্ট্যাম্প কুচি কুচি করে ছিঁড়ে ফেলল। আমার জন্যই কিনে এনেছিল কিন্তু।
দাদুর কাছে সঙ্গে সঙ্গে বকুনিও খেল, অমন চণ্ডাল রাগ দিয়ে কখনও ছেলে শাসন করা যায় না।
মা বললেন, ন-মাস, ছ-মাস পরে তো একদিন সময়মতো বাড়ি ফেরো। রাতারাতি মানুষ করতে চাও নাকি?
দিদিমা ঠাকুরঘর থেকেই চেঁচিয়ে পেঁচিয়ে আপন মনে বললেন, একজন শাসন করবে, আর একজন দেবে আশকারা। এমন কাণ্ড জন্মে শুনিনি বাপু।
কিন্তু আসল কাণ্ড তখনও হয়নি। অন্ধকারের শয়তান তো হস্তগত করলেন বাবা। তারপর একটা বই বাড়িয়ে দিয়ে বললেন, এর প্রথম কবিতাটা মুখস্থ করতে পারলেই ছুটি। তখন যত খুশি গল্পের বই পড়ে সময় নষ্ট কোরো।
আমি বললাম, আমার মুডটাই তখন নষ্ট হয়ে যাবে।
শুনলে? শুনলে, কী বলল? মা-র দিকে ঘুরে তাকালেন বাবা।
মা কিন্তু প্রায় হেসে ফেলেছিলেন। পাছে আমি দেখে ফেলি তাই ঘর থেকেই বেরিয়ে গেলেন। কারণ বাবা নিজেই কথায় কথায় বলেন, মুডটাই বিগড়ে গেল। আজও অফিস থেকে ফেরার পর রোবিদা চা দিতে দেরি করায় এইটাই বলেছিলেন। কবিতার বইটা হাতে নিয়ে বললাম, আমি কি বলেছি যে, মুখস্থ করব না! রাগ করছ কেন?
বাবা মুখের দিকে তাকিয়ে একটু চুপ করে রইলেন। নিশ্চয় ভাবছিলেন মতলবটা কী? তারপর বললেন, ঠিক আছে, জোরে জোরে পড়ো, পাশের ঘর থেকে যেন শুনতে পাই। পুরো মুখস্থ হলে পড়া দিতে আসবে। একবারও যদি আটকে যায় তাহলে কিন্তু
না, না, পুরো তৈরি না হলে তোমায় ধরতে বলব না।
মহাকাশচারী-কবি অপূর্ব হালদারের মহাকাশে আমি একা নই। কাউন্টডাউন ফুরিয়ে আয়ন রকেট নিঃশব্দে ধেয়ে যায় কাউন্টডাউন ফুরিয়ে কাউন্টডাউন
জোরে জোরে আমি মুখস্থ করতে শুরু করি। ওপরতলাতে দিদিমাও শুনতে পান যাতে। কবিতাটা ছ-লাইন হলেও বেশ ভজকট। কিছুতেই মনে রাখা যায় না। প্রথম লাইনটা মুখস্থ হওয়ার আগেই বাবা ব্যস্ত হয়ে পড়লেন, আর কতক্ষণ লাগবে?
সেটা আমি বলব কী করে?
ঘণ্টা দেড়েক হয়নি তখনও। বাবা দড়াম করে দরজা খুলে ঘরে ঢুকে বললেন, ভেবেছিসটা কী? এখনও দু-লাইন মুখস্থ হল না?
বাঃ! চেষ্টা তো করছি। না হলে কী করব?
না হলে কী করব! বাড়িসুষ্ঠু লোকের মুখস্থ হয়ে গেল। মাথা ঝিমঝিম করছে আর তোর
আমি তো আর বনি নই যে, এবার পড়লেই
আবার বাজে কথা বলতে লজ্জা করে না। রোবট চাকরটার অবধি মাথা বিগড়ে গেছে। সেই থেকে বিড়বিড় করছে কাউন্টডাউন, কাউন্টডাউন আর তুই, তুই
বাবা, রোবিদাকে তুমি চাকর বলেছ! এখুনি ক্ষমা চেয়ে নাও!

রনির ডায়েরি এখানেই শেষ। নতুন ঝকঝকে ডায়েরি। বাবাই কিনে দিয়েছিলেন। প্রত্যেক রবিবার সকালে টিভি-তে যখন ফাইটিং অন মুন চলে, ঠিক সেই সময়ে তাকে ডায়েরি লিখতে হবে। বাবার হুকুম। বিশ্ববিখ্যাত লোকেরা কে কীরকম ডায়েরি লিখতেন, বুঝিয়ে বলেছিলেন বাবা। এই অভ্যাস যদি আজীবন বজায় রাখতে পারে তাহলে ডায়েরিটা যে একদিন কী মূল্যবান হয়ে উঠবে, সেটা আর জানতে বাকি ছিল না। চেষ্টারও কোনও ত্রুটি করেনি রনি। প্রথম দিনেই ডায়েরির প্রায় চার পাতা ভরিয়ে ফেলেছিল। তা ছাড়া মনে রাখা দরকার, কী পরিস্থিতির মধ্যে লিখছিল রনি। টিভি-রুম থেকে মাঝেমধ্যেই ভেসে আসছে সোঁ-সাঁত-কুঁই-কুঁই শব্দে লেজার কামানের গর্জন, মেঘ ডাকার মতো পাহাড় ধসে পড়ছে আর পৃথিবীর অপরাজেয় কমান্ডোদের মাইক্রোফোন উল্লাস।
বাবা কিন্তু এসব কথা কিছুই বিবেচনা করলেন না। অন্যের ডায়েরি পড়া উচিত নয়, তবু পড়লেন। ছোটদের ডায়েরি নাকি পড়া যায়। তারপর রনির মুখের দিকে তাকালেন। রনি বুঝল, বাবা চাইছেন, সে একটু ভয় পাক। কিন্তু অন্যায় না করলে ভয় পাওয়ার কোনও কারণ নেই, এই নিয়ে একটা গল্প সে আগেই পড়েছে। জেসপ না কার যেন লেখা।
আবার চেয়ারে বসে দুলছ! বাবা ধমকে উঠলেন। রনি সঙ্গে সঙ্গে ভালো হয়ে বসে পড়ল, কিন্তু বাবা তবু ডায়েরিটা ফেরত দিলেন না। ডায়েরি হাতে উঠে গিয়ে হঠাৎ ডাকাডাকি শুরু করে দিলেন, শুনছ, শুনছ? কী হল? দিনরাত সবাই মিলে টিভি গিললেই চলবে! এ তো মহাজ্বালা দেখছি। কী হল, শুনতে পাচ্ছ?
মা-কে ডেকে নিয়ে গেলেন বাবা পাশের ঘরে। কী পরামর্শ হল কে জানে। তবে মোদ্দা কথা, ডায়েরিটা আর ফেরত এল না। লেখাটা ভালো হল কি খারাপ, কোনও কথাই নয়।
বাবা বললেন, রনি, কাল থেকে বিকেলে ঠিক পাঁচটার মধ্যে বাড়ি ফিরে আসবে। তোমার মাস্টারমশাই আসবেন সওয়া পাঁচটায়।
তাহলে তো আমার খেলাই হবে না। স্কুল থেকে বাড়ি ফিরতেই তো চারটে বেজে যায়।
খেলা আর খেলা। পড়াটা কিছু নয়, তাই না? যা বলছি, মনে রেখো। যদি শুনি, মাস্টারমশাইকে বসিয়ে রেখেছ, বাড়ির বাইরে পা দেওয়াই বন্ধ হয়ে যাবে।
রনি কোনও কথা না বলে পেছন ফিরে চলে যাচ্ছিল। বাবা ডেকে বললেন, কথাটা কি কানে ঢুকেছে?
হ্যাঁ, ঢুকেছে। বাড়ির বাইরে পা দেওয়া বন্ধ হয়ে যাবে। রনি উত্তর দিল। কিন্তু পেছন ফিরে তাকায়নি।
তুমি কিন্তু বড় বাড়াবাড়ি করছ। রনি বেরিয়ে যাওয়ার পর মা বললেন।
বাড়াবাড়ি মানে! ছেলেটা দিন দিন কী তৈরি হচ্ছে, তুমি নিজে চোখে দেখতে পাচ্ছ না! আমার পক্ষে তো আর উইক ডে-তে প্রতিদিন ওকে নিয়ে বসা সম্ভব নয়। কাজেই উপায় কী এ ছাড়া?
কিন্তু তুমি প্রাইভেট টিউটর রাখছ, সেটা তো বেআইনি। রনি বনির মতো না হোক, ডি-গ্রেড তো আর পায়নি। ডি-গ্রেড না পেলে তো বাড়িতে টিউটর রাখা যায় না।
তুমি যদি সবই বুঝে ফেলতে তাহলে আমার ভাবনা ছিল। শুধু পরীক্ষার ফল নয়, বুঝলে, কনডাক্ট ব্যবহার যদি খারাপ হয় তাহলেও স্পেশাল কেস হিসেবে প্রাইভেট টিউটর রাখা যায়। এ নিয়ে আমি উকিলের সঙ্গে পরামর্শ করেছি। একদিক থেকে ডায়েরিটা লিখতে বলে ভালোই করেছি। ওটাই এখন সবচেয়ে বড় নিদর্শন, কেন টিউটর রাখা দরকার। আর এটাও জেনে রাখো, এটা কোনও আচমকা ব্যাপার নয়। অনেকদিন ধরেই ভাবছি আমি। এমপ্লয়মেন্ট এক্সচেঞ্জের কম্পিউটার সেন্টারে গিয়ে মাসখানেক আগেই কয়েকশো প্রাইভেট টিউটরের নামধাম, যোগ্যতা, পরিচয় ও চেহারা ভিডিয়ো স্ক্রিনে দেখে একজনকে পছন্দও করে রেখেছি। এখন একটাই কাজ বাকি, ইনফর্মেশন সেন্টার থেকে জেনে নেওয়া, লোকটা এখনও ফ্রি আছে কি না। আমি চাই, রবিবার ছাড়া ও প্রতিদিন আসবে। ঠিক সাড়ে পাঁচটায় এবং দু-ঘণ্টা করে পড়াবে।

রনি তার মাস্টারমশাই শুভংকর সরকারকে দেখে বেশ অবাক হল। চোখে পুরু কাচের চশমা, তার মধ্যে একটা আবার ঘষা। একটু পা টেনে টেনে হাঁটেন। বোধহয় বাঁ পায়ের দোষ আছে। মায়ের চেয়েও বেঁটে ও রোগা। গলার স্বরটাও নরম। আর সবচেয়ে অদ্ভুত, ধুতি-পাঞ্জাবি পরেন উনি। অথচ বাবার চেয়ে বয়সে অনেক ছোট। ধুতি-পাঞ্জাবির নামটা রনি প্রথম জেনেছে দু-বছর আগে। দাদু যখন তাঁর এক বন্ধুর নাতির বিয়েতে ওই অদ্ভুত ড্রেসটা পরেছিলেন, বাবা-মা দূরের কথা, ঠাকুমাও বারণ করেছিলেন, তুমি আর লোক হাসিয়ো না বাপু! তবু জেদ করে পরেছিলেন দাদু।
আসলে রনি একজন এক্সট্রা-টেরিস্ট্রিয়াল মনস্টারের জন্য অপেক্ষা করছিল। বাবা তার জন্য এরকম একজন মাস্টারমশাই ঠিক করবেন, এটা ভাবতেই পারেনি। সত্যিই সে প্রথম দিন হতভম্ব। শুভংকর স্যারকে ভালো করে বুঝতে বুঝতেই দু-ঘণ্টা পার হয়ে গেল।
মাস্টারমশাই চলে যাওয়ার পর বাড়ি ফিরেছিলেন বাবা। রাত্তিরে খাওয়ার টেবিলে বসে রনিই ঘোষণা করল, বাবা, মাস্টারমশাই ধুতি পরেন।
বনি অমনই হাসতে শুরু করল। বাবা ধমক দিলেন, চুপ করো! বোকার মতো হাসতে নেই।
কিন্তু রনি বুঝল, কথাটা বাবার পছন্দ হয়নি। খাওয়ার পর গুড নাইট করতে গিয়ে শুনতে পেল, বাবা মা-কে বলছেন, ভিডিয়ো স্ক্রিনে তো শুধু মুখটাই দেখেছি। ও যে আবার পুরোনোপন্থী তা বুঝব কী করে! যা-ই হোক, কাল বলে দিয়ো, ওসব ধুতি-পাঞ্জাবি অন্তত ছাত্র পড়ানোর সময় বাদ দিলেই ভালো হয়!
রনির জিভের ডগায় এসে গিয়েছিল, জানো বাবা, স্যার কাঠবাঙাল। শু জুতোকে সু জুতো বলেন।
পরপর দু-দিন বাধ্য ছেলের মতো বিকেল পাঁচটার মধ্যে বাড়ি ফিরে এসেছিল রনি। তারপর স্প্রে ওয়াশ করে চুল আঁচড়ে মাস্টারমশাই আসার আগেই সুইচ টিপে ঘরের মধ্যে নিজের পড়ার কিউবিকুলটাকে খাড়া করে নিয়ে বসে পড়েছিল হাওয়া-গদির টুলে। কাউকে কোনও কথা বলারই সুযোগ দেয়নি।
ব্যাপার দেখে সবচেয়ে স্বস্তির নিশ্বাস ফেলেছিল মা। যাক, মাস্টারমশাইকে তাহলে পছন্দ হয়েছে।
মা-র কথা শুনে বাবাও আপাতত আর ধুতি পরা নিয়ে আপত্তি জানানোটা তত জরুরি মনে করেননি। কিন্তু দ্বিতীয় দিনেই রনির পড়ার ঘরের মধ্যে যেটা ঘটেছিল, তার সাক্ষী শুধু দু-জন।
রনি তার স্যারকে দেখেই বুঝেছিল, এই রামধনু-রঙের ফোল্ডিং দেওয়ালওয়ালা পড়ার ঘর তিনি আগে দেখেননি। এখানে সুইচ টিপলেই পলিইউরিথিন ফোম-জমানো দেওয়ালের গায়ে আপনা থেকেই দরজা খুলে যায়। ইচ্ছেমতো চেয়ার ও টেবিল তৈরি করা বা টেবিলটার আকার বাড়ানো-কমানেনা শুধু কয়েকটা বোতাম টেপার খেলা।
মাস্টারমশাই হাতে করে একটা বই এনে টেবিলের ধারটায় রেখেছিলেন। বইটা হঠাৎ ধপাস করে খসে পড়ল মাটিতে। রনি ভুল করে একটা সুইচ টিপে টেবিলটাকে ছোট করে ফেলেছিল।
মাস্টারমশাই কিন্তু রাগ করেননি। উলটে বললেন, মজার কাণ্ড তো। বইয়ে পড়েছি, কিন্তু চোখে দেখিনি।
এরপরে স্বাভাবিকভাবেই রনিকে প্রায় ঘণ্টাখানেক ধরে শুভংকর স্যারকে বোঝাতে হল, কীভাবে পকেট-ক্যালকুলেটারের মতো চেহারার ছোট্ট যন্ত্রটার আটখানা সুইচ বা কি টিপে এই ঘর বা তার আসবাব তৈরি করতে হয়।
এবং কাজটা যে নেহাত সোজা নয়, সেটা মাস্টারমশাই স্বীকার না করে পারলেন না। একটা ভুল কি টিপে ফেলতেই বসার টুলটা আচমকা ফুটো বেলুনের মতো চুপসে গিয়ে তাঁকে উলটে ফেলল মেঝের ওপর।
রনি সান্ত্বনা দিয়ে বলল, প্রথম প্রথম এরকম কত আছাড় খেয়েছি। পাঁচ-ছ-দিনের মধ্যেই দেখবেন, আর ভুল হচ্ছে না।
রনি অবাক হয়েছিল শুভংকর স্যার এ নিয়ে কোনও নালিশ না-করায়। কিন্তু তা বলে উনি যদি ভেবে থাকেন, রনি প্রত্যেকদিন খেলা ছেড়ে পাঁচটার মধ্যে বাড়ি ফিরবে, তা হতে পারে না।
পরের দিন। স্কুলের হেলিকপ্টার তাকে বাড়ির ছাদে নামিয়ে দেওয়ার পর থেকে রনি সেখানেই অপেক্ষা করছিল। খেলতে গেল না দেখে বাড়ির সকলেই একবার করে খোঁজ নিয়ে গেছে।
ঠিক পাঁচটার সময় রাস্তার মোড়ে মাস্টারমশাই দেখা দিলেন। দু-হাতে ভর রেখে রনি লাফিয়ে উঠল পাঁচিলে, তারপরেই লাফ মেরে নেমে এল কার্নিশের ওপরে।
জলে ডাইভ দেওয়ার আগে দু-হাত নাড়ার মতো ভঙ্গি করে রনি মাস্টারমশাইকে শুনিয়ে শুনিয়ে বলল, খেলতে যেতে না-দেওয়ার প্রতিবাদে আজ আমি মরণ-ঝাঁপ দেব! টেন-নাইন-এইট-সেভেন
মাস্টারমশাই থমকে গেলেন। তারপর হাত তুলে বললেন, দাঁড়াও! দাঁড়াও! তার দরকার নেই। আমি এখুনি চলে যাচ্ছি।
রনি বলল, আমি আজকের কথা বলছি না। আজ তো পড়ব। কাল থেকে।
কিন্তু তুমি ওখান থেকে নামবে কী করে? রেন-ওয়াটার পাইপ বেয়ে রনি সাঁ করে নেমে এল নীচে।
মাস্টারমশাই কথা দিয়েছেন, এরপর থেকে ছ-টার সময়ে আসবেন। উনি যে বেশ ঘাবড়ে গেছেন, তাতে সন্দেহ নেই। হোমওয়ার্ক কী আছে, একবারও জানতে চাইলেন না। পড়াশোনার বই অবধি ছোঁয়া হয়নি। সারাক্ষণ শুধু ডাকটিকিট সংগ্রহের গল্প করেই কেটে গেল।
মাস্টারমশাই জমিয়ে গল্প বলতে পারেন। অবশ্য এর ফাঁকে ফাঁকে একটু ইতিহাস ও ভূগোলের জ্ঞান দেওয়ার চেষ্টা করেছেন।
শুভংকরদার সঙ্গে বেশ ভাব হয়ে গেছে। প্রত্যেকদিন নতুন নতুন বই নিয়ে আসেন তিনি। কিছুটা পড়ে শোনান, বা ছবি দেখান। রনির পছন্দ হলে বইটা রেখে যান। তবে ক্লাসের পড়ার দিকে রনির একটুও আগ্রহ নেই। শুভংকরদাও জোর দেন না।

নিউ জিল্যান্ডের মহাকাশচারীর স্পেসস্যুট তখন বেগরবাই করছে। অক্সিজেন সরবরাহে টান ধরেছে। মহাকাশযানের গায়ে ওয়েল্ডিং করার সময় এই বিপদ। দ্বিতীয় প্রাণী নেই, যার সাহায্য চাইতে পারে সে। মহাকাশের আতঙ্কর আকর্ষণে স্কুল থেকে ফিরে খেলতে অবধি বেরোয়নি রনি।
বিকেলবেলায় বসে বসে বই পড়া, এ আবার কোন দেশি কথা রে! চোখের মাথাটা খাবি নাকি! ঠাকুমার কথা প্রথমটা কানেই তোলেনি রনি। ঠাকুমা কোনও কিছুতেই কমেন্ট না করে থাকতে পারেন না। তবু রনি রেহাই পেল না। ঠাম্মা একেবারে নন-স্টপ। খেলার সময় পড়া বা পড়ার সময়ে খেলা ইত্যাদির কুফল। এই বয়সে ওর বাবা কী করত! এবং শেষকালে বনির সঙ্গে তুলনা। আর থাকতে পারল না রনি! ফটাস করে বই বন্ধ করে একছুটে উঠে গেল তেতলায়।
রনিবাবু যেন উত্তেজিত মনে হচ্ছে? দাদুর কথা শুনে রাগ আরও বেড়ে গেল।
বনি ভালো ছেলে বলে ও বই নিয়ে বসলে সেটা হয় পড়া। আর আমি কিছু পড়লেই সেটা হয় গপ্পোর বই।
আহা, আগে হলটা কী, সেটা বলবি তো ভাই!
তোমায় বলে কোনও লাভ নেই। ঠাম্মা কি তোমার কথা শোনে? যা-ই হোক, তুমি আমায় বলেছিলে, তাই জানিয়ে দিচ্ছিসংকট খুবই ঘনীভূত হবে আজকে। সাবধানে থেকো!
ছুটে বেরিয়ে গেল রনি।
শুভংকরদা, এদিকে আসুন। বাড়ির দরজায় পা দিতেই রনি তাঁকে বাঁদিকের ঘরে ডেকে নিয়ে এল। দোতলায় কারা যেন সব এসেছে। মা বললেন, আপনি এলে এদিক দিয়ে নিয়ে যেতে।
সিঁড়িতে পা দেওয়ার আগে শুভংকর চটি খুলতে যাচ্ছিলেন, রনি বারণ করল, না, না, একদম খুলবেন না। কোনও দরকার নেই।
শুভংকর পাপোশে পা ঘষছেন দেখে নিশ্চিন্ত হল রনি। একটু আগেই দু-মুঠো ধুলো এনে সারা পাপোশে ছড়িয়ে রেখেছে।
কয়েক ধাপ ওঠার পরেই রনি বলল, যাঃ, ব্যাটটা ফেলে এসেছি মাঠে। এখুনি নিয়ে আসছি। শুভংকরদা, প্লিজ, আপনি একটু ওপরের ঘরে বসুন।
কথা শেষ না করেই এক-এক লাফে দু-ধাপ করে টপকে নেমে গেল রনি।
শুভংকর যে ঘরটায় এসে ঢুকলেন, সেটা ঠাম্মার ঠাকুরঘর। সদ্য নিজে হাতে গঙ্গাজলের ছড়া দিয়ে সিঁড়ির আপাদমস্তক মুছে ঠাম্মা ঠাকুরের সামনে হাত জোড় করে বসে ছিলেন। কয়েক মিনিটের মধ্যে পুরুতঠাকুরের আসার কথা। এ সময় ভারতের প্রধানমন্ত্রীরও এমন বুকের পাটা নেই যে, এই সিঁড়িতে পা রাখেন।
ঠাম্মার হাত থেকে জপের মালা খসে পড়ল। তারপর শুভংকর এক পা পিছোতেই তিনি আর্তনাদ করে উঠলেন। একবার নয়, দু-বার। দু-পায়ে দু-পাটি আস্ত চটি আবিষ্কার করার পর।
নড়াচড়া করার ফল কী হবে, বুঝতে না পেরে শুভংকর কাঠের মতো দাঁড়িয়ে রইলেন, আর কয়েক মিনিটের মধ্যে বাড়ির যাবতীয় লোক সেখানে হাজির। ঠাম্মা কারও কথা কানে না তুলে মাস্টারমশাইকে তুলোধোনা শুরু করেছেন। রনির বাবার এ সময়ে বাড়ি ফেরার কথা নয়। কিন্তু তিনি এসে পড়ায় ঠাম্মার হাত থেকে অন্তত শুভংকর রেহাই পেলেন।
শুভংকরকে নিজের ঘরে ডেকে নিয়ে গেলেন বাবা। প্রায় আধ ঘণ্টা কী কথা হল তাঁদের মধ্যে, কেউ জানে না, কিন্তু রাত্তিরে খাওয়ার টেবিলে বসে বাবা বললেন, শোনো, কাল থেকে তোমার টিউটর আর আসবেন না। বারণ করে দিয়েছি।
রনি নিজে শাস্তি পাওয়ার জন্য তৈরি ছিল, কিন্তু মাস্টারমশাই প্রথমটা সে থতমত খেয়ে গেল, তারপর প্রচণ্ড একটা ভয়।
কী বলেছি, কানে ঢুকেছে তো? আমি খুব ভালো করেই জানি, আজকের এই কাণ্ডটার জন্য কে দায়ী। কিন্তু তোমার টিউটর মিথ্যে কথা বলেছেন তোমাকে বাঁচাবার জন্য। যে টিউটর তার ছাত্রকেই ভয় পায় যাক গে ওসব কথায় দরকার নেই। আসল কথা হল, আমি নিজেও স্যাটিসফায়েড নই। ইংরেজি উচ্চারণ খুব খারাপ। ক্লাস টেস্টের রেজাল্টেও বিন্দুমাত্র উন্নতি দেখা যায়নি। লাভের মধ্যে একটাই, শুধু আজেবাজে গল্পের বই সাপ্লাই করেছেন।
রনি উঠে দাঁড়িয়ে বলল, শুভংকরদা ছাড়া আর কারও কাছে পড়ব না। কিছুতেই না।
অসভ্যতার মাত্রা ছাড়িয়ে যাচ্ছ রনি। তুমি এখনও অত স্বাধীন হওনি যে
না, না, কিছুতেই না রনি কান্না চেপে এক ধাক্কায় চেয়ার ঠেলে ছুটে পালাল।
কথা বলতে শেখার পর তাকে কোনও দিন কেউ কাঁদতে দেখেনি। মা বললেন, এ কথাগুলো তো খাওয়ার পরেও বলা যেত। দ্যাখো তো, খাওয়া ফেলে
বাবা বললেন, একদিন না খেলে কিছু মহাভারত অশুদ্ধ হবে না।
দাদু বললেন, রনি বড্ড জেদি। এরপর আর কেউ ওকে কন্ট্রোল করতে পারবে কি না ভেবে দেখিস কিন্তু মাস্টারকে বিদায় করার আগে।
সে দায়িত্ব আমার। আমি অলরেডি ঠিক করে ফেলেছি। মানুষ দিয়ে হবে না। ওর জন্য চাই রোবট-টিচার। মগজে কম্পিউটার ভরা টিচার। যার কাছ থেকে প্রতিদিন আমি খবর নিতে পারব, কী করছে না করছে। যে টিউটর আমার আদেশ পুরোপুরি মেনে চলবে। এ ছাড়া উপায় নেই।

নিউ কম্পিউটার মার্কেটের সাততলায় যে দোকান থেকে শেষ পর্যন্ত রনির মাস্টারমশাইকে নির্বাচন করা হল, তার সামনে বড় বড় হরফে লেখা ছিল: উচ্চোশীক্ষিত রোবট টিচার ভারা দেয়া হয়।
রনির বাবার ভুরু কুঁচকে গিয়েছিল। শিক্ষাব্যবস্থা নিয়ে যাদের ব্যাবসা, তারা যে একেবারেই অশিক্ষিত। অবশ্য এরা শুধু কেনাবেচা করে! রোবট তৈরি তো আর করে না। বেশ কয়েকটা রোবট-টিচারের ইন্টারভিউ নেওয়ার পর পনেরো বছরের অভিজ্ঞতাসম্পন্ন টেবল-টিচার মডেল ডি-থ্রি-কে পছন্দ হল।
পছন্দ করার পেছনে একাধিক কারণ ছিল। নিলু বা নিলুদা (এই নামেই তাকে সম্বোধন করতে হয়) কম করে পাঁচশোর বেশি ছেলেকে ইতিমধ্যে কোচ করেছে। তাদের পুরো কেস হিস্ট্রির খতিয়ান সে পেশ করেছে মুঠোর মধ্যে ধরা ছোট্ট আয়নার মতো পর্দাটায়। সঙ্গে সঙ্গে মুখেও বলেছে, সবচেয়ে বিচ্ছু ছেলেদের সে কীভাবে শায়েস্তা করেছে। ইন্ডাকশনের সাহায্যে হালকা ইলেকট্রিক শকএইটা তার শাস্তিমূলক অন্ত্র। এবং খুব কার্যকর। শারীরিক কোনও ক্ষতিও তাতে হয় না। ক্লাস থ্রি থেকে সিক্সদিল্লি, ম্যাড্রাস, কলকাতা কি বোম্বাইযে-কোনও বোর্ডের কারিকুলাম অনুসারে যে-কোনও ভাষার ছাত্রছাত্রীকে সে পড়াতে পারে।
অপছন্দের মধ্যে একটাই। তার চেহারা। আধুনিক রোবটদের সঙ্গে মানুষের পার্থক্য অত্যন্ত কম। নিলু একটু সেকেলে। পলিমার দিয়ে তৈরি নয়, পুরো স্টিল বডি। আকারেও বামনের মতো। এর বসার জন্য লম্বা পা-ওয়ালা চেয়ার চাই। চোখে কৃত্রিম পাতা নেই, সবসময়ে কটমট করে চেয়ে থাকে। কিন্তু কাজের দিক থেকে কোনও অসুবিধে নেই।
রনির বাবার হাত থেকে ছাত্রের ছবিটা চেয়ে নিল নিলু। তারপর তার ডান হাতের একমাত্র আঙুলের সরু নখ ঠেকিয়ে ছবিটার নীচে ছাত্রের বাড়ির ঠিকানাটা লিখে রাখল।
নিলু এখন থেকে প্রতিদিন বিকেল সাড়ে পাঁচটায় পড়াতে আসবে। প্রথম দিনটা শুধু তাকে পড়ার ঘর অবধি পৌঁছে দিতে হবে। তারপর আর কিছু চিন্তার নেই।

নিলু এত বেঁটে যে, সিঁড়ি দিয়ে ওঠার সময় চার হাত-পা কাজে লাগাতে হয়। বাবা প্রথমেই তার সঙ্গে বাড়ির সকলের পরিচয় করিয়ে দিলেন। পরিচয় মানে একটা এক মিনিট লম্বা হ্যান্ডশেক। প্রত্যেকের হাত ধরে প্রায় মিনিটখানেক করে দাঁড়িয়ে রইল নিলু। তারপর প্রশ্ন, আপনার নামটা বলবেন দয়া করে? তাহলে ভবিষ্যতে আর আপনাকে চিনতে ভুল হবে না।
ষোলো বছরের কম বয়স্কদের নিলু অবশ্য তুমি বলে সম্বোধন করে। সেটা রনি ও বনি দু-জনের বেলাতেই দেখা গেল।
রনি আর নিলুকে পড়ার ঘরে বসিয়ে বাবা চলে গেলেন। লম্বা চেয়ারের ওপর নতুন মাস্টারমশাই যেন কচ্ছপের মতো থেবড়ে বসেছেন। দুটোই চোখ, কিন্তু প্রত্যেক চোখের মধ্যে তিন রঙের বলয়। রনি তার মানেও জানে। কালার ভিশনরং চিনতে পারার ক্ষমতা আছে।
নিলু বলল, আজ প্রথম দিন, তাই পড়াব না। শুধু জানিয়ে দিয়ে যাচ্ছি, কীভাবে তোমাকে চলতে হবে। আমার কথা যদি একটু নড়চড় হয়।
নিলু তার বাঁ হাতের তিনটে আঙুলকে একজোট করে উঁচু করে ধরল। সঙ্গে সঙ্গে আপাদমস্তক শিউরে উঠল রনির। ইলেকট্রিক শক।
বুঝেছ তো? নিলু হাসছে। মানে হাসির শব্দ বেরোচ্ছ মুখ দিয়ে এই অবধি। যাক, ভয়। পেয়েছ দেখছি। তাহলেই হল। ভয় যারা পায় না, তাদের জন্য অবশ্য অন্য ব্যবস্থা আছে। আর-একটা কথা বলে রাখি, আমার বিনা অনুমতিতে আমার গায়ে হাত দিলে কিন্তু।
রনির বাড়ির খাতাটা চেয়ে নিল নিলু। তারপর ডান হাতের আঙুলের সরু নখ ছুঁইয়ে লিখে দিল রুটিন। ঘণ্টা মেপে বিভিন্ন সাবজেক্ট পড়াবে নিলু। তারপর পরের পাতায় লিখল কালকের পড়াতোমার বাংলা ও ইংরেজি বই থেকে একটা করে কবিতা মুখস্থ করে রাখবে (যে কবিতা পড়া হয়নি এবং চোদ্দো লাইনের কম নয়)।
কই, এবার তোমার স্কুলের বইখাতা নিয়ে এসো, দেখি।
রনির বইয়ের চেহারা দেখেই নিলু ছোট্ট একটা ইলেকট্রিক ধমক দিল, এরকম চেহারার খাতা-বই নিয়ে পড়াশোনা হয় না। খাতা-বই থাকবে একেবারে ঝকঝকে। আমি আজই তোমার বাবাকে বলে যাচ্ছি, স্কুল থেকে নতুন এক সেট বই কিনে আনবে। মলাট নিয়ে রাখবে। তারপর শুরু হবে পড়া।
রনি বুঝল, কম্পিউটার-মগজ ধুলো, ময়লা বা নোংরা এড়িয়ে চলতে চায়। আরও একটা জিনিস লক্ষ করেছে সে। যন্ত্র-স্যার কথা বলার সময় বা পড়ার সময় মাঝে মাঝে পেটের একটা জায়গা বাঁ হাত দিয়ে টিপে ধরে। প্রথমে ব্যাপারটা বুঝতে পারেনি। এখন মনে হচ্ছে ওটা বোধহয় মেমারি সুইচ। মনে রাখার মতো কথা বা ব্যাপার হলেই শুধু সুইচটা টিপে ধরে।
রনির ধারণাটা যে নির্ভুল, সেটা প্রমাণ হয়ে গেল নিলু যাওয়ার আগেই। নিলু বলল, কাল এসে প্রথমেই আমার লেখা হোমওয়ার্কের লিস্টটা দেখব কিন্তু। ওটা বুদ্ধি করে হারিয়ে ফেলার চেষ্টা কোরো না।
ছ-মাস ধরে পড়াচ্ছে নিলু। এর মধ্যে বড়সড়ো অঘটন কিছু ঘটেনি। শুধু দ্বিতীয় দিনে রনি সিঁড়ির একটা ধাপের দু-ধারে পেরেক পুঁতে লম্বা করে সরু একটা নাইলন কর্ড বেঁধে রেখেছিল। তাতে হোঁচট খেয়ে নিলু দু-ধাপ গড়িয়ে পড়েছিল। কিন্তু তারপরেই টিকটিকির থাবার মতো ভ্যাকুয়াম কাপের সাহায্যে নিজেকে সামলে নেয়। পুরো পনেরো ধাপ গড়িয়ে পড়লে একেবারেই অকেজো হওয়ার সম্ভাবনা ছিল। শাস্তি হিসেবে সে দিন তারপর দু ঘণ্টা রনিকে শুধু একটানা হাতের লেখা করতে হয়েছে।
রবিবার ছাড়া রনির বিকেলে খেলা প্রায় বন্ধ। কিন্তু মা বা দাদু যেরকম ভয় করেছিলেন, তার কিছুই হয়নি। বেশ খোশমেজাজেই আছে রনি। সারাক্ষণ গল্পের বই চালাচ্ছে, তার যন্ত্র-স্যার আসার সময় হওয়ামাত্র বাধ্য ভালো ছেলে। মায়ের বেশ কয়েকবার মনে হয়েছে, এর মধ্যে বোধহয় কোনও রহস্য আছে। কিন্তু খুব বেশি ঘাঁটাতে সাহস হয়নি। আর তার দরকারই-বা কী! প্রত্যেক শনিবার নিলু উইকলি রিপোর্ট দিচ্ছে রনির বাবাকে। বাবা তো বেজায় খুশি, সবাইকে বলে বেড়িয়েছে, উন্নতি রিমার্কেবল!
চোখে পড়ার মতো ঘটনা আরও একটা ঘটেছে। রনি আর বনিতে এমন ভাব কখনও দেখা যায়নি। রনি তার স্ট্যাম্প অ্যালবামেরা খাতাটা বনিকে উপহার দিয়ে দিয়েছে। এখন থেকে সে নাকি শুধু কয়েন কালেক্ট করবে। কিন্তু আর কারও চোখে না পড়ক, মা দেখেছেন, বনিও এবার গল্পের বইয়ের দিকে ঝুঁকেছে। পড়ার টেবিলে বসে খাতার মধ্যে ভরে ছোরাছুরি আর রিভলভারের ছবিওয়ালা কী সব চটি চটি বই পড়ে। যা-ই হোক, পড়াশোনা যখন করছে, এ নিয়ে আর বলবার কী থাকতে পারে!

অ্যানুয়াল রেজাল্ট বেরোবার পর বাড়িতে অ্যাটম বোমা ফাটল। রনি প্রোমোশন পায়নি। শুধু তা-ই নয়, বনিও প্রায় কুপোকাত। অভিভাবকদের ওয়ার্নিং দিয়ে এবারের মতো তাকে অব্যাহতি দিয়েছে।
সারা বাড়ি মহাকাশের মতো নিস্তব্ধ। বাবা জরুরি মিটিং ডেকেছেন। বাড়ির সক্কলে থাকবে সে দিন, নিলু টিউটর সমেত।
মা এবং দাদু দু-জনে বারবার করে বলেছেন বাবাকে, মাথা গরম কোরো না। দেখলেই তো তার ফল!
বাবা গুম হয়েই ছিলেন। মিটিং-এর দিন নিলুকে দেখামাত্র যত রাগ হঠাৎ ফেটে পড়ল।
তুমি, তুমি আমাকে মিসলিড করেছ। এর মানে কী? কৈফিয়ত দাও। আমি কিন্তু ছাড়ব না। এ তো চিটিং! আমি বলছি, কেস করবরোবটিক্স ইনকর্পোরেশনতোমার যন্ত্রের ম্যানুফাঁকচারার, কি রোবট-টিচার সেলারসকেউ রক্ষা পাবে না।
নিলুর মুখে কোনও ভাব প্রকাশ পায় না। সে শুধু স্বাভাবিক গলায় বলল, আমার কাছেও এর কোনও নজির নেই, ব্যাখ্যা নেই। এমন সাংঘাতিক হতাশাজনক ফল আমার কেরিয়ারে কখনও ঘটেনি। এমনকী আমি স্কুলেও খোঁজ নিয়েছি। পরীক্ষার খাতা দেখেছি। রনি যে সব জেনে-শুনেও ইচ্ছে করে ভুল লিখেছে, সেটাও বলার উপায় নেই।
শুধু রনি কেন, বনিও তো একেবারে তলিয়ে গেলতার কী ব্যাখ্যা
বনির সঙ্গে আমাকে জড়াচ্ছেন কেন?
হঠাৎ রনি বলে উঠল, বাঃ, বনির হোমওয়ার্কগুলো তো আপনার সামনে বসে আমি করলাম। তাই তো বনি
বাবা চেয়ার থেকে লাফিয়ে উঠলেন।
ধমক লাগালেন দাদু, বোস তো। অনেক বাহাদুরি দেখিয়েছিস। রনিবাবু, বল তো ভাই, কী হয়েছে?
কী আবার হবে? যন্ত্র-স্যার সারা বছর ধরে আমাকে পড়াননি, পড়িয়েছেন বনিকে। আমি অবশ্য সামনে বসে থাকতাম। যন্ত্র-স্যার যখন নতুন বই কিনে আনতে বলেন, আমি তো আর আমার ক্লাস ফাইভের বই কিনিনি, কিনেছিলাম ক্লাস ফোরের বই। তা ছাড়া বনির কাছ থেকে ক্লাস ফোরের রুটিন আর হোমওয়ার্কগুলোও চেয়ে নিতাম। ইংরেজিতে বা বাংলায় বনিকে রনি করা তো খুবই সোজা। আসলে আমি বুঝতে পেরেছিলাম যে, যন্ত্র স্যারকে কখনওই জানিয়ে রাখা হয়নি, আমি কোন ক্লাসের ছাত্র। আর যন্ত্র-স্যার আমাকে খুব মন দিয়ে পড়িয়েছেন, কিন্তু তাতে লাভ হয়েছে বনির। মানে, পড়া নিয়ে মাথা না ঘামিয়ে ও ডিটেকটিভ বই গুলে খেয়েছে।
রাত্তিরে খাওয়ার টেবিলে বসে বাবা বললেন, রনি, তুমি এরকম কেন করলে, সেটা বলবে কি?
বনিটার একেবারে গল্পের বই পড়ার অভ্যাস তৈরি হচ্ছিল না। তাই ওর স্কুলের চাপটা একটু কমিয়ে
অনেক চেষ্টা করেও বাবা হুংকারটাকে চাপতে পারলেন না, পড়বি না, সে কথা স্পষ্ট করে বলতে পারিস না
রনি খাওয়ার দিকে খুব মন দিয়েছে।
মা বললেন, আমি কিন্তু শুভংকরকে খবর দিয়েছি। কালই আসবে বলেছে। তাহলে কি বারণ করে দেব?
রনির চোখ বড় বড়। চেয়ার থেকে উঠে দাঁড়িয়ে বলল, শুভংকরদা! আসবেন? দুর্ধর্ষ! দুর্ধর্ষ!

সাধু-সঙ্গে ঝন্টুমামা
ঝন্টুমামা কি ইন্টেনশানালি আমাদের চমকে দেন?
সবার আগে এই প্রশ্নটাই মনে হয়েছিল। কারণ, আমার পায়ের শব্দ বোধহয় উনি পেয়েছিলেন। আমি যখন ঘরে পা দিই, তখন উনি একঝলকে যেন মাথাটা ফিরিয়ে দেওয়ালের ওপর মনোনিবেশ করেন। মানে, আমাকে দেখতে না-পাওয়ার ভান। অবশ্য চোখের ভুল হতেই পারে।
ঝন্টুমামা দেয়ালে পেরেক পুঁতে আয়না টাঙিয়ে নিজের মুখ দেখছিলেন। নানা ভঙ্গিতে এধার-ওধার ঘাড় বেঁকিয়ে। এটা যদি নিলয় বা আদিনাথের মুখ থেকে শুনতাম, কিছুতেই বিশ্বাস করতাম না।
গলাখাঁকারি দিতেই ঝন্টুমামা একটু চমকে পেছন ফিরলেন, কিন্তু ধরা-পড়ার মতো কোনও লজ্জার প্রকাশ নেই।
বুঝলি, এই পাকা চুলগুলো বড় বিরক্ত করছে। গোঁফ আর জুলপির মধ্যে থেকে এমনভাবে উঁকি মারছে, ভাবা যায় না। সব পেকে গেলে একরকম কিন্তু
তার অনেক দেরি আছে ঝন্টুমামা। তুমি বরং
আমাকে কথাটা শেষ করার সুযোগ দিল না ঝন্টুমামা, প্রবল উৎসাহে বলে উঠল, তুই তাহলে সম্মতি দিচ্ছিস! ব্যাস। তাহলেই হল। কালই কচাং কচ। গোঁফ ও জুলপি অপসারিত হচ্ছে। বাঁচা গেল।
ঠোঁটের ডগা থেকে কথাটাকে গিলে নিয়েছি। বলা যায় না, এখন হয়তো ইয়ারকি করছে, কিন্তু তাতিয়ে দিলে সত্যিই হয়তো।
ঝন্টুমামা চেয়ারে বসার পর জিজ্ঞেস করলাম, খুব খাটাখাটুনি যাচ্ছে বলো তোমার?
বহু দিন বেকার বসে থাকার পর নিলয়ের চেষ্টাতেই একটা ভালো অ্যাসাইনমেন্ট পেয়েছেন ঝন্টুমামা। ভারত সরকারের বৈদ্যুতিক শক্তি-দপ্তরের একটা কাজ। মাস দুই ধরে পশ্চিমবঙ্গের বিভিন্ন জায়গায় ঘুরে বেড়াচ্ছেন তিনি ছবি তোলার কাজে।
কাজ তো ছেড়ে দিয়েছি। জানিস না? ওসব রদ্দি কারবার আমার সহ্য হয় না! এই তো বেশ আছি।
অনেক চেষ্টা করেও ঝন্টুমামার মুখ দিয়ে কিছুতেই বার করতে পারলাম না, রদ্দি কারবার বলতে ঠিক কী বোঝাতে চাইছেন।
আদর্শবান মানুষও কীরকম সংসারের চাপে দুমড়ে যায়, সে কথাই হচ্ছিল নিলয়ের সঙ্গে।
তুই যতই ঝন্টুমামাকে ডিফেন্ড করার চেষ্টা করআমি মানতে পারছি না। ঝন্টুমামা তো সেই অর্থে বেকার নয়। নিজের খেয়ালখুশিমতো কাজ যদি ছাড়ে, সেটা কার দোষ? আর তারপর তুই বলবি, অভাবে পড়ে চুরি করেছে।
যাহ, এটাকে তুই চুরি বলতে পারিস না। এতটা বাড়াবাড়ি
বাড়াবাড়ি! এটা যদি চুরি না হয়, তবে জোচ্চুরিব্ল্যাকমেলিংকোনওমতেই আমি সমর্থন করতে পারব না। সত্যি কথা বলতে, সরোজমামার মুখ থেকে না শুনলে বিশ্বাসই করতে পারতুম না।
নিলয় উত্তেজিত। সরোজমামা কাল এসেছিলেন। তারপর থেকেই আমরা দু-জনে সমানে এই আলোচনা চালিয়ে যাচ্ছি।
বিশাল অভিযোগ সরোজমামার। তাঁর ভাই ঝন্টুর যে এত বড় নৈতিক অধঃপতন হতে পারে, সেটা তিনি স্বপ্নেও কল্পনা করতে পারেননি। তাহলে কি আর ওসব কথা বলতেন?
ঝন্টুমামা নাকি একদিন হঠাৎ ফোন করেন সরোজবাবুকে। সামান্য কয়েকটা প্রশ্ন। কিন্তু মুখে মুখে তার উত্তর দেওয়ার মতো ঐতিহাসিক জ্ঞান খুব কম কলকাতাবাসীরই আছে। ঝন্টুমামা জিজ্ঞেস করেছিলেন, সুন্দরবন অঞ্চলে কি কোনও প্রত্নতাত্ত্বিক অনুসন্ধান কখনও চালানো হয়েছে। প্রাচীন দেবদেবীর কোনও মূর্তি কি আবিষ্কার হয়েছে?
সরোজমামার উত্তর পাওয়ার পর ঝন্টুমামা দ্বিতীয় প্রশ্ন করেছিলেন, এই ধরনের দেবতার মূর্তি কি ব্যক্তিগতভাবে কেউ সংগ্রহ করেছেন?
দু-জনের নাম করেছিলেন সরোজমামা। এবং দু-দিনের মধ্যে তাদের দুজনের বাড়িতেই হানা দিয়েছেন ঝন্টুমামা। এবং একজনের বাড়ি থেকে ডাকাতি-কাম-ব্ল্যাকমেলিং করে একটা মূর্তি তিনি হাতিয়েছেন।
ডাকাতি-কাম-ব্ল্যাকমেলিং বলতে কী বোঝায়, সেটা সরোজমামাই বলেছেন আমাদের। চিরঞ্জীব বসাক কাজ করতেন আশুতোষ মিউজিয়ামে। সেই সুবাদে বিভিন্ন অঞ্চল ভ্রমণ করার সময় তিনি ব্যক্তিগত সংগ্রহটিকেও পরিপুষ্ট করেন। কাজটা অবশ্যই পুরোপুরি সমর্থনযোগ্য নয়। কিন্তু তাহলেও, ঝন্টুমামার অ্যাকশনও সমান নিন্দনীয়। চিরঞ্জীববাবুর বসার ঘরে সাজানো একটা মূর্তির পেছনে নাকি আশুতোষ মিউজিয়ামের ছাপ ছিল, সেটাকে নাকের সামনে ধরে ঝন্টুমামা দাবি করেন, হয় শিবের মূর্তিটা তাঁকে দিতে হবে, না হলে তিনি এখুনি এই সরকারি সম্পত্তি বগলদাবা করে থানায় হাজির হবেন। চিরঞ্জীবের আরও বড় অভিযোগ, ঝন্টুমামা তাঁর সঙ্গে একজন ছ-ফুট লম্বা গুন্ডাকে এনেছিলেন। সে কোনও কথা বলেনি, শুধু সারাক্ষণ চোখ পাকিয়ে দাঁড়িয়ে ছিল। ফলে, শেষ পর্যন্ত ঝন্টুমামা শিবের মূর্তিটা সত্যিই বগলদাবা করেন।
চিরঞ্জিবাবু বারবার অনুরোধ করেছিলেন, সরোজবাবু কথাটা যেন পাঁচকান না করেন। তাতে তাঁরই ক্ষতি। কিন্তু তবু নিজেকে সামলাতে পারেননি সরোজমামা। আমাদের কাছে বলা আর পাঁচকান করা নিশ্চয় এক নয়। সরোজমামার সবচেয়ে খারাপ লেগেছে একটা কথা। শিব ঠাকুর হাতিয়ে বেরোচ্ছে যখন, চিরঞ্জীববাবু জিজ্ঞেস করেছিলেন, এটা নিয়ে কী করবেন আপনি?
ঝন্টুমামা বলেন, বেচে দেব। কেন, আপত্তি আছে!
ঝন্টুমামার বাড়ির দরজার কাছেই আদিদাসের সঙ্গে দেখা। না ডাকলে, নিশ্চয় দেখতেই পেত না আমাদের। মানুষ রেগে গেলে চোখের দৃষ্টি কেন কমে আসে, এটা নিয়ে বৈজ্ঞানিক গবেষণা হওয়া উচিত।
আদিদাস মুখ তুলে তাকাল, কিন্তু হাসল না। ঘোঁত করে একটা অপছন্দমূলক শব্দ বার করল। তারপর বলল, যাচ্ছেন কোথায়, কথা বলবেন না? আধ ঘণ্টা ঠায় বসে থেকে চলে যাচ্ছি।
কেন, হলটা কী?
সাধুবাবার সঙ্গে কী সব পরামর্শ হচ্ছে। সাত দিন ধরে তো এই চলেছে। দিন নেই, রাত নেই। কখনও কখনও দু-জনে মিলে কোথায় যে চলে যাচ্ছে, ক-দিন বাড়ি ফেরার নামগন্ধ নেই।
ব্যাজার মুখে চলে যাচ্ছিল আদিদাস। আমি আবার ডাকলাম। গলা নামিয়ে জিজ্ঞেস করলাম, আচ্ছা, সত্যি করে বলো তো ভাই, ঝন্টুমামার সঙ্গে কি সে দিন তুমি ছিলে? ওই যে দিন শিবের মূর্তিটা
ছিলাম বইকী। উনি তো এক ধমক দিয়ে ওটা গেঁড়া মেরে দিলেন। আমি কিছুই করিনি। শুধু দাঁড়িয়ে ছিলাম।
কিন্তু এর ফল
ফল আবার কী? ঝন্টু স্যার তো বলেই দিলেন যে, দশজনের উপকার করতে গেলে কখনও-সখনও ছোটখাটো অন্যায় করতেই হয়।
আদিদাস হঠাৎ কথা থামিয়ে ঘাড় ফিরিয়ে তাকাল। এই রে, আসছে!বলেই হনহন। করে ছুট লাগিয়েছে সে।
গেরুয়া ও জটাধারী বিশালদেহ সন্ন্যাসীকে নিয়ে বেরিয়ে এলেন ঝন্টুমামা। তারপরে ভক্তির চরম পরাকাষ্ঠা দেখিয়ে একটি প্রণাম সেরে তাঁকে বিদায় জানালেন।
সত্যি বলতে সন্ন্যাসীকে ভালো করে পর্যবেক্ষণ করার সময় পাইনি। ঝন্টুমামাই আমাদের দৃষ্টিকে টেনে রেখেছিলেন। ছাল-ছাড়ানো মুরগির মতো দেখাচ্ছে তাঁকে। জুলপি ও গোঁফের ওপর মানুষের ব্যক্তিত্ব যে কতটা নির্ভর করে, এখন টের পাচ্ছি।
ঝন্টুমামা বললেন, চল, চল, ভেতরে যাই। ঠিক সময়ে এসে পড়েছিস তোরা। না হলে আমাকেই হয়তো খবর দিতে যেতে হত।
আমাদের আবার কী দরকার! তুমি তো সাধুসঙ্গেই মজে আছ শুনছি।
সেলামের ভঙ্গিতে তিনবার কপালে আঙুল ঠুকে সংক্ষিপ্ত প্রণাম জানিয়ে ঝন্টুমামা বলল, অনেক ভাগ্য করলে এরকম ত্রিকালদর্শীর সাক্ষাৎ মেলে রে!
নিজের চেয়ার দখল করে সিগারেট ধরিয়ে ঝন্টুমামা বলল, বুঝতে পারছি, বিশ্বাস হচ্ছে না। দোষ নেই। অনেকেরই সেরকম ধারণা। কিন্তু কালই সাধুজির অগ্নিপরীক্ষা। সব অবিশ্বাসীর সন্দেহ নিরসন হবে। তাই তো বলছি, তোদেরও যেতে হবে কাল। তোরাও অবিশ্বাস করেছিস এবং সেই সূত্রে নিজেদের অজান্তে হলেও মহাপাপ। বুঝলি কিছু?

বালিগঞ্জ স্টেশন থেকে ক্যানিঙের ট্রেন ধরেছি আমরা চারজনে। নিলয় ও আমি, ঝন্টুমামা ও আদিদাস।
নিলয় বলল, সাধুজি কোথায়? উনি যাবেন না?
না, ওঁর তো যাওয়ার দরকার নেই। ওঁর কাজ তো শেষ। এখন যাব আমরা, মানে অবিশ্বাসীরা। এবং আমার দৃঢ় বিশ্বাস, ফিরে আসব সব সন্দেহ নিরসন করে। শুধু তোদের নয়, আরও বহু মানুষের। কিন্তু দুঃখ কী জানিস, তখন হাজার মাথা খুঁড়লেও সাধুজির আর দর্শন কেউ পাবে না। তিনি তাঁর কর্তব্য সমাধা করে কালই বিদায় নিয়ে গেছেন। জয় গুরু।
আবার কপালে হাত ঠেকিয়ে প্রণাম।
ট্রেনে ক্যানিং অবধি বাকি পথ এবং সেখান থেকে দু-বার ভটভটি বদলে গোসাবা পর্যন্ত ঝন্টুমামা অগুনতিবার বড় বড় দীর্ঘশ্বাসের সঙ্গে জয় গুরু জয় গুরু বলেছেন। সাধারণত আমাদের নানা প্রশ্নের উত্তর হিসাবেই সেগুলিকে লাভ করেছি আমরা।
ছবিটা হঠাৎই পালটে গেল গোসাবার ঘাটে। অসংখ্য মানুষের ভিড়। প্রথমে ভেবেছিলাম আজ বুঝি হাটবার। কিন্তু ভুল ভাঙতে দেরি হয়নি। সাজপোশাকেই ধরা যায়, এদের মধ্যে বেশ কিছু কলকাতাবাসী আছে। এবং ইংরেজিও কিছু কম ছুটছে না। অবাঙালি লোকজনও এসেছে।
তবে আমাদের যারা ঘিরে ধরল, সকলেই স্থানীয় ছেলেছোকরা। একরকম টেনে নিয়ে গিয়েই তুলে ফেলল ছোট্ট একটা লঞ্চে।
সারি দিয়ে প্রায় দশটা লঞ্চ চলেছে। এতক্ষণে সত্যিকার গন্তব্যস্থলের একটা হদিশ পাওয়া গেল। অভিযানের মূল উদ্দেশ্যও জানা গেল।
মরিচঝাঁপি ছাড়িয়ে সুন্দরবনের গহনে ছোট্ট একটা দ্বীপে চলেছি আমরা। উদ্দেশ্য, ত্রিকালদর্শী সাধুজির ভবিষ্যদ্বাণীর সত্য-মিথ্যা পরীক্ষা। সাধুজি নাকি কিছুকাল আগে পাখিরালয়ের ঘাটের কাছে আস্তানা গেড়েছিলেন। কিছু দিনের মধ্যেই প্রচুর শিষ্য জুটে যায়। সাপে কাটার অব্যর্থ ওষুধ ইত্যাদিও তাঁর খ্যাতি বাড়িয়ে তোলে। তখন থেকেই নাকি সাধুজি বলছেন যে, মরিচঝাঁপির কাছে একটা দ্বীপে সাড়ে সাতশো বছর ধরে এক জাগ্রত দেবতার বাস। তাঁকে পুনঃপ্রতিষ্ঠা করতে না পারলে নাকি এ অঞ্চলের মানুষের আর উন্নতির সম্ভাবনা নেই।
স্থানীয় লোকজন নিয়ে তিনি নাকি কয়েকবার সেই দ্বীপে গিয়ে পুজোও দিয়ে এসেছেন। ঠিক কোন স্থানে খনন করলে শিবের মূর্তি পাওয়া যাবে, তা-ও নির্দিষ্ট করে দিয়েছেন তিনি।
শিবের মূর্তি শুনেই একটা আবছা সন্দেহ হয়েছিল। নিলয়ও তাকিয়েছিল আমার দিকে। ব্যাপারটাকে আর অত সোজা বলে তো মনে হচ্ছে না।
ব্যাপারটা শেষ পর্যন্ত সত্যিই মারাত্মক চেহারা নিল নির্দিষ্ট স্থান থেকে শিবমূর্তি উদ্ধারের পর। স্থানীয় লোকেদের জয় বাবা ভোলানাথ চিৎকারের মধ্যেই প্রত্নতাত্ত্বিক বিভাগের কয়েকজন কর্তা ব্যস্ত হয়ে পড়লেন মূর্তিটির বয়স বিচার নিয়ে। তাঁদের বিচারের ফল জনমতের বিরুদ্ধে গেলে কী হত বলা শক্ত। কিন্তু তা যায়নি। কারণ মূর্তিটি সত্যিই প্রাচীন। না হলে এত কষ্ট করে ঝন্টুমামা সেটা হাতাতে যাবেন কেন!

সবই তো বুঝলাম, কিন্তু কেন? মূর্তি হাতানো, সেটাকে এখানে পুঁতে রেখে যাওয়া, তারপর সন্ন্যাসীকে দিয়ে ভবিষ্যদ্রবার্তা রটানো এবং শেষ পর্যন্ত সেটা আবিষ্কার।
জুলপি-গোঁফ কামানোর ব্যাপারটাও এখন ব্যাখ্যা করা যাচ্ছে। ঝন্টুমামাকে আজ যাতে কেউ চিনতে না পারে। হঠাৎ যেন কেউ বলতে না পারে, এই লোকটা কিছু দিন আগে নৌকো ভাড়া করে এসেছিল এই দ্বীপে।
ঝন্টুমামা আমাদের মুখের অবস্থা দেখে চোখ টিপে বলল, কোনও প্রশ্ন নয় এখন। আর-একটু ধৈর্য ধর।
মন্দিরের ভিত্তিপ্রস্তর স্থাপন হল। রোজ পুরুত পাঠানোর ব্যবস্থাও পাকা। এবার প্রস্থানপর্ব।
লঞ্চ ছাড়ার মিনিট পাঁচেকের মধ্যেই হঠাৎ ঝন্টুমামার পরিচিত আমাদের স্থানীয় সঙ্গীসাথিরা জয়ধ্বনি দিল, হিপ হিপ ঝন্টুমামা!
ঝন্টুমামা ভুরু কুঁচকে ধমকে দিলেন, তোরা কি সব ডোবাবি নাকি শেষ পর্যন্ত! কাজ কিন্তু সবে শুরু! আমাদের দিকে ফিরে ঝন্টুমামা বললেন, বুঝলি, এরা সব সুন্দরবন সায়েন্স ক্লাবের সদস্য। এদের সাহায্য না পেলে কিছুই করতে পারতুম না। তিন বছরের মধ্যে এখানে গজিয়ে উঠত পশ্চিমবঙ্গের প্রথম পারমাণবিক বিদ্যুৎ উৎপাদনকেন্দ্র। সব ঠিক করে ফেলেছিল ওরা। ভাগ্যিস ওই শক্তি-দপ্তরের কাজটা পেয়েছিলুম, না হলে কি সময়মতো জানতে পারতুম? পুরো ব্যাপারটাই ওরা গোপন রেখেছিল।
হঠাৎ গালে হাত বুলিয়ে হাহাকার করে উঠলেন ঝন্টুমামা, ইশ! কবে যে আবার লোকসমাজে মুখ দেখাতে পারব! শক্তি-দপ্তরের বেশ কয়েক মক্কেল আজ এখানে আসবে, সে আমি আন্দাজ করেছিলাম। হয়েওছে তা-ই। কেউই অবশ্য চিনতে পারেনি আমাকে। যা-ই হোক, চালটা জব্বর দিয়েছি, কী বল? কোনও উপায়ও ছিল না। অপবিজ্ঞানকে রুখতে পারে একমাত্র দেবতা। তা-ই না? পৃথিবীর সব দেশেই এখন নিউক্লিয়ার পাওয়ার প্ল্যান্ট বসানোর বিরুদ্ধে আন্দোলন চলছে। আমরাই বা পিছিয়ে থাকি কেন? একেবারে খাঁটি দিশি পদ্ধতিতে যদি বাগড়া দিতে পারি, ক্ষতি কী?
নিলয় বলল, সাধুজিকে হাত করলে কী করে?
ঝন্টুমামা বলল, এটা একটা প্রশ্ন হল! যেভাবে সবাই করে, আমিও তা-ই করেছি। কিন্তু ও কথা থাক, তুই বল দেখি, কত দিনে গোঁফ আর জুলপিটা আবার গজাবে? কে যেন বলছিল, বয়স বাড়ার সঙ্গে সঙ্গে চুল-দাড়ির গ্রোথের রেটটাও কমে যায়! সত্যি নাকি রে?

পায়রার মতো বড়সড়ো চেহারার একটা জোনাকি পাখির ছোঁয়া ঘুম ভাঙিয়ে দিল। অনেকদিন বাদে এমন স্বপ্ন দেখল বিদুর।
আড়চোখে তাকাল শ্রীমতীর দিকে। এখনও গভীর ঘুমে অগোছালো আর নিশ্চিন্ত।
যেন ধরা পড়ার ভয়ে চোখ বুজে ফেলল বিদুর। সেই প্রথম সিগারেট টানার দিনগুলোর মতো। কেউ টের পাবে না জেনেও দূরে মুখ সরিয়ে রাখা, ঠোঁট টিপে কথা।
রঙিন আবরণে নিষিদ্ধ চিন্তা। দীর্ঘ বাইশ বছরের বিবাহিত জীবনে এই প্রথম গোপনে নিজের মন নিয়ে খেলা।
নিজেকে অনেক বুঝিয়েও কাজ হয়নি। বিদুরের হাতে স্টিয়ারিং বারকয়েক রেওয়াজ ভাঙা মোচড় নিল। আজও না বলে-কয়ে অফিসে লেট। কয়েকদিন ছুটি কাটিয়ে আসার পর উলটো ফল হয়েছে। কাজকর্মে আরও শিথিল।
মহাকাশ পর্যটনকেন্দ্রের ড্রাইভ-ইন সেন্টার তার অপরিচিত নয়। গাড়ি থেকে নামার আগে ব্যাঙ্ক অব কায়রোর পাসবইটার ওপর একবার চোখ বুলিয়ে নিল। এটা পার্সোনাল অ্যাকাউন্ট। চাকরির টাকা এখানে জমা পড়ে না।
কম্পিউটারের কাছ থেকে রিজার্ভেশন তালিকা চেয়ে নিল বিদুর। সতেরোই নভেম্বরটা বেশ জুতসই। তেরো তারিখে অফিসের একটা সফর আছে। ফিরবে মোলোই। সে দিনটা কলকাতার কোনও হোটেলে বডি ফেলতে হবে। পরের দিন পৃথিবী ছাড়িয়ে যাত্রা। তিন দিন মধুমিডায় কাটিয়ে বাড়ি ফিরলেও কেউই ধরতে পারবে না। অফিশিয়াল ট্যুরে হামেশাই তো দশ-বারো দিন সে নিখোঁজ হয়ে যায়।
ধাক্কা খেল বুকিং কাউন্টারে। হিসেবনিকেশ করে চেক অবধি কেটে দিয়েছে। বেঁকে বসল মেশিন। টিকিট দিতে রাজি নয়। সবুজ পর্দার ওপর দপদপ করছে, স্পেশাল কেস! প্লিজ ভেরিফাই!
সম্মানজনকভাবে পালাবার উপায় থাকলে বিদুর দ্বিতীয়বার চিন্তা করত না।
সরি স্যার, আপনাকে ডাইরেক্টরের কাছ থেকে স্পেশাল অনুমতি নিতে হবে। আপনি তো মাসখানেকের মধ্যেই সপরিবারে মধুমিডা থেকে একবার ঘুরে এসেছেন, তা-ই না?
হ্যাঁ, কিন্তু এমন কোনও আইন আছে।
না স্যার, আইনের ব্যাপার নয়। ডাইরেক্টর নিজেই বলবেন আপনাকে।
বুকিং ক্লার্কের বিনয় আদেশের মতো শোনায়।
অবাক হল দু-জনেই। অরীন এই দপ্তরের ভার নিয়েছে, জানা ছিল না। একদিক থেকে। মঙ্গল। অরীনের বিরুদ্ধে এক বছর ধরে একটা দুর্নীতির অভিযোগ ঝুলছে। ফাইলটা এখন বিদুরেরই হাতে। আর অরীনের সেটা অজানা নয়।
কী সব নিত্যনতুন আইন বানাচ্ছ বলো দিকি! কেউ যদি এক মাসের মধ্যে দু-বার। বেড়াতে যেতে চায়, আপত্তি কীসের? হালকা চালের কথা গেঁথে বিদুর নিজের পায়ে জোর ফিরিয়ে আনার চেষ্টা করছে।
বসুন-বসুনআগে ওকে ছেড়ে দিই।
বুকিং ক্লার্ক একটা ফাইল রেখে বিদায় নিল।
অরীন বলল, একবার কেন, যতবার খুশি যেতে পারেন। কিন্তু অমন অভ্যর্থনা আর পাবেন না। সেইটাই জানিয়ে দেওয়া আমার কর্তব্য।
অভ্যর্থনা?
কানাডিয়ান স্মোকিং ট্যাবলেটের সেলোফেনের আবরণ ছিঁড়ে অরীন বাড়িয়ে ধরেছে। দু আঙুলে ঘষে ঘ্রাণ নিল বিদুর। এমন ফ্লেভার দিশি কোম্পানির কাছে এখনও আশা করা যায় না।
অরীন বলল, আপনার কাছে কিছু গোপন করা সম্ভব নয়। তবে একটা রিকোয়েস্ট, মধুমিডায় কী ঘটেছিল, যদি খুলে বলেন। হয়তো আমি।
সাহায্য করতে চাইছে অরীন। তার মানে, কিছু নিশ্চয় আঁচ করেছে। ঘুঘু মাল। বিদুর। ছোট্ট একটা অঙ্ক সেরে নিচ্ছে মনে মনে। ঘুঘু বলেই অবশ্য সুবিধে। বিদুরের কাহিনি পাঁচকান করলে কার বেশি ক্ষতি, সেটা বোঝার ক্ষমতা নিশ্চয় তার আছে।
ডিনার টেবিলে প্রথম পদ হিসাবে শ্রীমতী তিনটি কাগজের টুকরো পেশ করল। বিদুরের ভরসায় থাকলে কিছু হবে না, জানতে আর তার বাকি নেই। পাঁচ বছর হল বড়দিনের ছুটিতে তারা বেড়াতে যায়নি। আর নয়। এবার সে নিজেই রকেটের সিট বুক করে এসেছে। তেইশ তারিখে যাত্রা।
বিদুরের আপত্তি করার কোনও উপায় ছিল না। তার আগেই লাফিয়ে উঠেছে বারো বছরের কৌতূহল। আমরা কোথায় যাচ্ছি মা? ওখানে মনোরেল আছে তো? ভিডিয়ো গেম না থাকলে কিন্তু
ওসব কিছু নেই। বেড়াতে গিয়েও ভিডিয়ো
বাপ্পু বেগতিক বুঝে বলল, ঠিক আছে, তাহলে এবার পোলারয়েড সিনে ক্যামেরাটা কিনে দাও। ছবি-টবি তুলেই সময় কাটবে। দেখবার মতো কী আছে মা ওখানে?
বলছি তো কিছু নেই। শুধু বেড়াতে যাওয়া, ক-দিন ছুটি। ব্যাস। টাইয়ের ফাঁসটা আলগা করতে করতে বিদুর বলল, কোনও হিল স্টেশনের টিকিট
তা না হলে আর বুদ্ধি! এই সিজনে দুনিয়ার কাঁথা-কম্বল কাঁধে তুলে রকেটে চেপে পাড়ি দাও। আমি মধুমিডার টিকিট কিনেছি। এই সময়ে কেউ বলে বেড়াতে যায় না। ভিড় কম। তা ছাড়া এমন সব অদ্ভুত আর সুন্দর সুন্দর জন্তুর ছবি দেখালশিকারেও বাধানিষেধ নেই।
শিকার? আমিও শিকার করব? আমাকে মেশিনগান দেবে তো?
টারা-টাট্টা-টারাটাট্টা-বাপ্পু চেয়ার ছেড়ে দাঁড়িয়ে অদৃশ্য মেশিনগান হাতে ঘরের তিন দেওয়ালকে ঘুরিয়ে-ফিরিয়ে ঝাঁজরা করে দিল।
লটবহর তবু কম হল না। বিদুর তো তার বাইনোকুলার আর ক্যামেরার ভারেই অচল। শ্ৰীমতীর দু-কাঁধে দশ বোতল জলের বোঝা। যে যা-ই বলুক, বিদেশ-বিভুইয়ের খাওয়ার জল সম্বন্ধে তার সন্দেহ দূর হওয়ার নয়। বিশেষ করে বাপ্পুর জন্যে অন্তত দিনকয়েকের জলের র‍্যাশন রাখতেই হবে। এরপরে আসল বাক্সপ্যাঁটরা। তিনটে পলিথিন স্যুটকেস, একটা ওষুধভরা অ্যাটাচি কেস আর প্রসাধনের সরঞ্জামসহ ফোল্ডিং ড্রেসিং টেবিল।
দুটো কুলি ডাকো, বুঝলে? কথাটা প্রায় ছুঁড়ে দিয়ে বিদুর পা চালাল টেক-অফ কাউন্টারের দিকে। টিকিটগুলো পরীক্ষা করিয়ে ছাপ মারাতে হবে।
এতটকু বৈষয়িক বুদ্ধি থাকলে বিদুর এই কাজটা শ্ৰীমতাঁকেই দিত। যেখানে পোর্টার সব মাল বইতে পারে, সেখানে ওরা তিনজনকে নিযুক্ত করার দাবি জুড়েছে। আর দর যা হাঁকছে, সেটা কলকাতা থেকে এই লঞ্চিং প্যাড অবধি পৌঁছোনোর হেলিকপ্টারের ভাড়ার অর্ধেকের কাছাকাছি।
কত নম্বর গাড়ি? লাল ফাইবার গ্লাসের শিরস্ত্রাণধারী এক পোর্টার জানতে চাইল।
সবাই শক্তের ভক্তএই থিয়োরিতে মিলে যাচ্ছে ভেবে শ্রীমতী খুশি হল, মার্কারি পাঁচশো সতেরো!
বহুত ভিড়। সিট মিলবে না। পোর্টার পেছন ফিরল।
বাপ্পু মায়ের হাতে টান দিল, আমি কিন্তু দাঁড়িয়ে দাঁড়িয়ে যাব না
ছোট্ট একটা কানমলার আগে চুপ করেনি বাপ্পু! মার্কারি ট্র্যাভেলের ভাড়া কম। কিন্তু তারা অসংরক্ষিত আসনের কথা গোপন করেছিল, বলার উপায় নেই। রকেটের দেড় হাজার সিট ভরে গেছে। ভাবা যায় না। মানুষের এত পয়সা!
শ্ৰীমতাঁকে স্বীকার করতেই হবে যে, পোর্টারদের সাহায্য ছাড়া সিট দুটো তারা পেত না। ইতিমধ্যেই শতাধিক যাত্রী টিকিট ফেরত দেবে বলে বিদায় নিয়েছে। কিন্তু বাড়তি টাকার প্রলোভন সত্ত্বেও তৃতীয় আসনের ব্যবস্থা করতে পারেনি পোর্টাররা। বিদুর যখন এসে পৌঁছোল, রকেটের কেবিনের প্যাসেজে প্রায় শ-দুয়েক মানুষের ভিড়। অনিচ্ছাসত্ত্বেও বাপ্পুকে মায়ের কোলে চড়তে হল।

দরজা বন্ধ করা হচ্ছে। আর এক মিনিট সময় দিচ্ছি। তার পরে আসন গ্রহণ করেননি যাবতীয় যাত্রীদের বাধ্যতামূলকভাবে রকেটের মালবহনকক্ষের বিভিন্ন চেম্বারে স্থানান্তরিত করা হবে।ঘোষণা শেষ হল।
বাপ্পু পকেট কম্পিউটারে ওয়ান ডে ইন্টারন্যাশনালের লড়াইয়ে মশগুল, শ্রীমতীর ঠোঁটের সামনে উদ্যত সোনালি লিপস্টিকটিকিট চেকার এসে দাঁড়াল।
টিকিট পাঞ্চ করতে করতেই বাপ্পুর দিকে তাকিয়ে জিজ্ঞেস করল, কত বয়স?
এগারো।
কথাটা বিশ্বাস করেনি। পকেটে গোঁজা বয়স পরীক্ষার এজোমিটার বার করে বাঙ্গুর কপালে ঠেকিয়ে নিয়ে চোখের সামনে তুলে ধরল।
এগারো বছর সাত মাস প্লাস! যা ভেবেছিলাম। ওকে তো কোলে বসিয়ে নিয়ে যাওয়া যাবে না।
অগ্যতা বিদুরকে সেই উঠতে হল। বাপ্পু মায়ের পাশের সিটে বসেছে।
কফিনের আকারের কাচের আধারে ভরে বিদুরকে ঘুম পাড়িয়ে রেখে টিকিটচেকার আবার ফিরে এল। শ্ৰীমতীর হাতে দু-শো পনেরো নম্বর কুপন ধরিয়ে দিয়েছে। যাত্রা শেষ হওয়ার পরে এই কুপনটি দাখিল করলে বিদুর সমেত যাবতীয় মালপত্র ফেরত পাওয়া যাবে।
শ্ৰীমতীর দুশ্চিন্তা লক্ষ করে চেকার হাসিমুখে বলল, আপনার মিস্টারই ভাগ্যবান। এই তিন দিনের একঘেয়ে যাত্রার কোনও স্ট্রেনই ওঁর গায়ে লাগবে না। দেখবেন, কেমন তাজা ঝরঝরে দেখাচ্ছে।
থ্যাঙ্ক ইউ।
খরচও অনেকটা বাঁচল। ওঁর খাওয়াদাওয়ার কোনও চার্জ লাগবে না। না না, না খাইয়ে ফেলে রাখা হবে না। হাইবারনেশনে রাখার সময়ে খাদ্যের প্রয়োজনই কমে যায়। যেটুকু দরকার, তার ব্যবস্থা আছে বইকী!

তিনটি তারা ছুঁয়ে রকেট শেষ স্টেশন মধুমিডায় পৌঁছেল মাত্র শ-খানেক যাত্রী নিয়ে। একটু নিশ্চিন্ত বোধ করল শ্ৰীমতী। হোটেলে ঘর বুক করে আসেনি। ঝাঁক বেঁধে গাদা ট্যুরিস্ট হাজির হলে ঝঞ্ঝাট তো বাধাতেই পারে।
কলকাতার রকেটপোর্টের মতো মাল টানাটানি নিয়ে এখানে সমস্যা নেই। পরিবহন কর্তৃপক্ষই গাড়ি আড্ডা অবধি পৌঁছে দেবে। অবশ্যই বিদুর এই হিসেবের বাইরে।
বিদুর হাসিমুখে সামনে এসে দাঁড়াতেই পুরোনো কথা মনে পড়ে গেল শ্ৰীমতীর। বয়সের সঙ্গে আর যা-ই পালটাক, মন বিশেষ পালটায় না। সেই হানিমুনের সময়েও ঠিক একই রকম দেখেছে মানুষটাকে। গন্তব্যে পৌঁছে তবে মুখে হাসি। আর তার আগে শুধু অহেতুক দুশ্চিন্তা।
হাতে উদ্যত মেশিন এয়ারগান নিয়ে আগে আগে চলেছে বাপ্পু। রকেটে আসার সময়েই মধুমিডার জীবজন্তুদের অনেক গল্প শুনেছে মায়ের মুখে। সবচেয়ে ভয়ংকর দেখতে যে মধুমিডাসলম্বায় ষাট ফুট, গায়ে হাঙরের মতো ধারালো অসংখ্য পাখনা, জলে-স্থলে সমান গতি, গিরগিটির মতো আবার রংও পালটায়সে-ও নাকি নিতান্তই নিরীহ আর গোবেচারা। বছর দশেকের মধ্যে, মধুমিডায় মানুষের যাতায়াত শুরু হওয়ার পর থেকে। প্রায় সাড়ে চার হাজার টেরোমিডাস শিকারির হাতে মারা পড়েছে। এই জন্তু শিকার নিষিদ্ধ ঘোষণা করার পড়ে সত্যি বলতে ভ্রমণকারীর সংখ্যা বেশ কমেছে। তবে এ ছাড়াও জন্তুর অভাব নেই এখানে, আর তাদের শিকারেও বাধা নেই।
শ্ৰীমতীর হাত বিদুরের হাতটাকে খুঁজে নিয়েছে। কত দিন পরে বুকের মধ্যে শিরশির ভাব। আড়চোখে চাইল একবার বিদুরের দিকে। বিদুর আশা করছিল। তবেই বোঝো কেন বেড়াতে আসা দরকার!
রকেটপোর্টের অভ্যর্থনাকক্ষ। কক্ষ না বলে প্রাসাদ বলাই উচিত। এমন রাজকীয় সেন্টার পৃথিবীতেও আছে কি না সন্দেহ। হোটেল, রেস্তরাঁ, মার্কেটিং কমপ্লেক্সবিশাল আয়োজন। বাপ্পু একটা খেলনার দোকানের সামনে দাঁড়িয়ে পড়েছে। মা, রেডিয়ো রেসিং কার!
এখন নয় বাবা। ফেরার সময় দেখা যাবে।
লাল ভেলভেটে মোড়া একটা ট্রে হাতে মেয়েটি যখন হাসিমুখে ওদের পথরোধ করে দাঁড়াল, মনে হয়েছিল কিছু গছাবার মতলব। সেলস গার্ল।
ভুল হওয়াই স্বাভাবিক। চেহারা বা সাজসজ্জা কোনওটাই সরকারি চাকরিজীবীকে চিনে নিতে সাহায্য করে না। ট্যুরিস্ট সেন্টারগুলো আর যা-ই হোক, একটু ভেবেচিন্তে চালাচ্ছে তাহলে ভারত সরকার।
প্রত্যেকের বুকে ছোট্ট একটা চাকতির মতো চেহারার যন্ত্র ক্লিপ দিয়ে আটকে দিয়ে মেয়েটি বলল, সরকারের তরফ থেকে মধুমিডায় পা দেওয়ার পর এটা আমাদের প্রথম উপহার। স্বয়ংক্রিয় অনুবাদযন্ত্র। মধুদের সঙ্গে কথাবার্তা চালাতে হলে এটা ছাড়া উপায় নেই।
কাঁধ ঝাঁকিয়ে ফুরফুরে চুলের প্রান্তে একটু ঢেউ খেলিয়ে মেয়েটি অন্তরঙ্গভাবে যোগ করল, বেজায় খটমটে ভাষাটা। আমার এখানে দু-বছর হয়ে গেল, তা-ও নো প্রোগ্রেস
শ্ৰীমতী হোটেল বুকিং-এর কথা পাড়ামাত্র থামিয়ে দিয়ে রিসেপশনিস্ট বলল, কোনও অসুবিধা হবে না। মোটর স্ট্যান্ড থেকে যা-ই ধরুন, ড্রাইভাররা প্রত্যেকে অত্যন্ত হেল্পফুল। শহরে যাওয়ায় পথে প্রয়োজনীয় সব কথা তারাই জানিয়ে দেবে। ইন ফ্যাক্ট, ওরাই গাইড। শুধু একটা জিনিস দেখে নেবেন। ওদের লাইসেন্স। সরকারি স্ট্যাম্প ও তারিখ দেওয়া। শুভযাত্রা!

ইলেকট্রিক অটো আর নিউক্লিয়ার ট্যাক্সির ড্রাইভাররা মধুমির আগন্তুকদের হেঁকে ধরেছে। জটলা, বচসা, দরাদরি, কথা কাটাকাটির গোলকধাঁধার মধ্যেই বিদুররা সিদ্ধান্ত নিয়েছে অটো ভাড়া করবে। তাতে দুটো নদী পার হওয়ার সময় নামতে হবে ঠিকই, কিন্তু বেড়াতে এসে প্রথম দিনেই তাড়ার কী? ভাড়ার ফারাকটা তো কম নয়।
কয়েকজন ট্যাক্সিওয়ালা বোঝাবার চেষ্টা করেছিল যে, দেরিতে পৌঁছালে ভালো হোটেলে ঘর পাওয়া যাবে না। বিশ্বাসযোগ্য নয়। টুরিস্টদের সঙ্গে ড্রাইভারদের সংখ্যা তুলনা করলেও বোঝা যায়, সিজন এখনও তুঙ্গ ছোঁয়নি।
কলকাতা ও বাঙালিএই দুটো প্রয়োজনীয় তথ্য সংগ্রহ করামাত্র পাঁচজন বাঙালি ড্রাইভার বিদুরদের ওপর তাদের দাবি প্রতিষ্ঠা করেছে।
কোত্থেকে আসছেন স্যার? ভবানীপুর
হাতিবাগানের।
বিদুর আর শ্রীমতাঁকে ছেড়ে বাপ্পুর প্রতি বেশি মনোযোগী হয়েছে একটি অল্পবয়সি ছেলে। রীতিমতো ইন্টেলিজেন্ট। বন্ধুত্ব পাতিয়ে ফেলতে দু-তিনটে বাক্যের বেশি লাগেনি। সেই ফাঁকে সংগ্রহ করে নিয়েছে তাদের তালতলার ঠিকানা।
পকেট ক্যালকুলেটারের আকারের লিজার থেকে বিদুরদের তিনটে বাড়ির পর নস্করদের নাম করেছে। গত বছরেও এসেছিল তারা।
কিন্তু তাতেও বোধহয় বিদুরদের সে নিজের অটোতে তুলতে পারত না। বিদুরের পদবিটা জানামাত্র একজন বুড়ো ড্রাইভার তার ক্যালকুলেটার প্রিন্ট আউট থেকে অশেষ সরকারের পারিবারিক গ্রুপ ফোটো পেশ করেছে। বিদুরের সেজমামা। সত্যি বলতে ওরা যে তিন মাস আগে এখান থেকে ঘুরে গেছে, সেটাই একটা আবিষ্কার।
কিন্তু বাপ্পু ততক্ষণে আঙ্কলের হাত ধরে ফেলেছে। আর কারও সঙ্গেই সে যেতে রাজি নয়।

নীল পদ্ম ফুলের গহন অরণ্যের মাঝ দিয়ে ছুটে যাচ্ছে রাস্তা। অচেনা একটা গন্ধে সুরভিত স্বচ্ছ বাতাস। বিশাল গাছপালা একটাও চোখে পড়েনি এখনও, শুধু লতাজাতীয় একই ধরনের উদ্ভিদ।
বাপ্পু ডাইভারের সঙ্গে সামনের সিটে। উদ্ভিদজগতের বৈচিত্র্যের দিকে তার দৃষ্টি আকর্ষণ করার চেষ্টা বৃথা। কাকু বলেছে, এখানে নাকি তিন পা-ওয়ালা সাপের মতো ডেংরি দেখা যায়। বাইনোকুলার চোখে সে টেন্সড়।
ড্রাইভার ছেলেটা মিশুকে ও খোলামেলা। নিজের থেকেই প্রায় ধারাবিবরণী দিয়ে যাচ্ছে। মধুমিডার সঙ্গে প্রাথমিক পরিচয় করিয়ে দেওয়াটা তার কাছে নিছক দায়িত্বপালন নয়, আসলে কথা বলতেই ভালোবাসে।
জীবজন্তুর চেয়ে মধুমির অধিবাসীদের সম্বন্ধে বেশি কৌতূহল শ্ৰীমতীর। এখন অবধি তো কই একটিও মধু (স্ত্রী) ও মাধু (পুরুষ) চোখে পড়ল না।
ওদের রকেটপোর্ট বা প্রধান সড়কের ধারেকাছে ঘেঁষতে দেওয়া হয় না। শহরে গেলে চোখে পড়বে। হোটেলে বা বাজারে ফাইফরমাশ খাটে বা কুলির কাজ করে অনেকেই। যা মোটা বুদ্ধি, এর বেশি ওদের কাছ থেকে আশা করা যায় না।
মানুষ হিসেবে কীরকম? বিদুরের প্রশ্ন।
মানুষ? ওদের মানুষ বলছেন? হেসে ফেলে তিরকি। চেহারাটাই শুধু মানুষের কাছাকাছি। গায়ের নীল চামড়া দেখলেই একনজরে চেনা যায়। ওদের মানুষ বলবেন না।
ভয়ের কিছু নেই তো?শ্ৰীমতী।
কিছু না। আপনারা থাকবেন শহরে। মধুমিডায় শহর বলতে ওই একটাই। আমরাই বানিয়েছি। আর আপনাদের যা ঘোরাঘুরি, সবই সংরক্ষিত অঞ্চলে। পুরো আমাদের নিয়ন্ত্রণে। এই অঞ্চলে আজ অবধি কোনও দুর্ঘটনা ঘটেনি। তবে, একটা কথা বলব। ওদের সঙ্গে খুব ঘনিষ্ঠ হওয়ার চেষ্টা না-করাই ভালো।
কেন কেন? জোড়া প্রশ্ন বিদুরের।
এখনও আমরা ওদের ঠিক চিনতে পারিনি। এমনিতে ভারী নিরীহ, কিন্তু ভারতীয় ধর্মসেবা সংঘের পাঁচজন সেবাইতকে লোপাট করে দিয়েছে। তারা ওদের ভেতরের গ্রামে গিয়েছিল। তারপর থেকেই ট্যুরিস্টদের আমরা নিরাপদ অঞ্চলের বাইরে যেতে দিই না। এটা তো স্বীকার করবেন যে, এত বড় একটা গ্রহের সব রহস্যভেদ করার পক্ষে বছর দশ-বারো কিছুই
নিঃশব্দ অটোযানকে হঠাৎ ব্রেক চেপে দাঁড় করিয়ে ফিশফিশ করে তিরকি বলল, শব্দ করবেন না।
বাপ্পুর হাত ধরে সে নেমে পড়েছে। বিপদের আশঙ্কায় শ্রীমতী বাধা দিতে যাচ্ছিল, বিদুর তাকে চোখ টিপে বারণ করল। পথের ধারে একটা লতার গায়ে যে রঙিন কীটটি বসে আছে, সেটা পাখি আর প্রজাপতির মাঝামাঝি কিছু একটা।
বাপ্পুকে প্রায় তার হাত তিনেকের মধ্যে টেনে এনে তিরকি ইশারা করল। টিপে ভুল হয়নি। মেশিনগানের ছররা খেয়ে খসে পড়েছে মাটিতে। তিরকিই ডানা ধরে সেটাকে তুলে আনল।
শ্রীমতীর গা শিউরে উঠছে। এসব তার মোটে বরদাস্ত হয় না, ফেলে দাও, ফেলে দাও বলছি
তিরকি বলল, এর মাংস মুরগির চেয়েও ভালো বউদি আপনারা না নেন, আমি নেব!
বাপ্পু লাফাচ্ছে, আমার প্রথম শিকার, প্রথম শিকার!

হোটেল স্টারপ্রাইজের ঘরের কিঞ্চিৎ অপরিচ্ছন্ন চেহারা, টয়লেটে বেসিনের ভাঙা কানা, রাতে ডিনার দিতে আধ ঘণ্টা দেরি ইত্যাদি খারাপ দিকগুলোকে সম্পূর্ণ মুছে দিল ভোরের আলো। হোটেলের একটা দেওয়াল পুরো কাচের। আর তারই ওপারে মধুমিতার মায়াবী সূর্যোদয়। টিলার মাথায় এই হোটেলের শয্যা থেকেই চোখ ভেসে যায় ছোট ছোট পাহাড় আর উপত্যাকার ঢেউয়ের মাথায় গহন সবুজের প্রলেপ ছুঁয়ে।
দরজায় টোকা।
ড্রেসিং গাউনের ফিতে বাঁধার আগেই আবার তাগাদা। কোনওরকমে স্লিপার পায়ে গলিয়ে দরজার পাল্লা একটু ফাঁক করে তাকাল বিদুর। প্রভাতি চায়ের সাজি হাতে এক মধু দাঁড়িয়ে। ট্রে-টা হাতবদলের ফাঁকেই মধুর যৌবন বিদুরের চোখ থেকে নিশান্তের অবসাদ কাটিয়ে দিয়েছে। সত্যি বলতে এই প্রথম ভালোভাবে একটা মধুকে পর্যবেক্ষণ করার সুযোগ।
মধু কিছু বলল, কিন্তু বিন্দুবিসর্গ বোধগম্য হল না। চায়ের ট্রে-টা নামিয়ে রেখে মাইক্রোফোন অনুবাদক এঁটে ফিরে এল বিদুর।
ব্রেকফাস্টে কি আপনারা মধুমিডার স্পেশাল অমলেট খাবেন?
সেটা কী জিনিস?
টিংগি নামে একটা পাখির ডিম থেকে তৈরি হয়। অনেকটা হাঁসের ডিমের মতোই, কিন্তু টক-টক।
মেয়েটা সপ্রতিভ। চোখে চোখ রেখে কথা বলে।
মাথা ফিরিয়ে শ্রীমতীর উপদেশ চাইল বিদুর। তারপর বলল, শুধু একটা। বাকিগুলো কনভেনশনাল ইন্ডিয়ান ডিশ। বুঝেছ?
আজ্ঞে হ্যাঁ।
তোমার নাম কী?
পাঁচ নম্বর। টেলিফোনে বললেই হবে।
প্রাতরাশ সারার আধ ঘণ্টার মধ্যেই তিরকি হাজির। কালই কথা হয়ে গিয়েছিল সাইট সিয়িং-এ বেরোবার। বাস্তু কোনওক্রমে দুধের গেলাস শেষ করেই ওপরতলায় টেবল টেনিস নিয়ে ব্যস্ত। বেশ কয়েকজন বন্ধু জুটিয়ে ফেলেছে।
বিদুর বলল, তিরকি, তুমি বান্ধুকে একটু ডেকে নিয়ে গিয়ে গাড়িতে বোসো। আমরা এক্ষুনি তৈরি হয়ে নামছি।
বহুকাল বাদে স্কার্ট-ব্লাউজ পরে শ্রীমতীর যেন দশটা বছর কমে গেছে। স্ট্র্যাপ-আঁটা জুতোটা আঁটতে আঁটতে শ্রীমতী বলল, দ্যাখো, বাপ্পুকে কিন্তু এখানে খুব বেশি মিশতে দেওয়া ভালো নয়। আশপাশের ঘরের বাসিন্দাদের যেটুকু এক-আধ নজরে দেখেছি, খুব একটা ভালো মনে হয়নি।
অন্যের ভালোমন্দ নিয়ে মাথা ঘামিয়ো না। আমরা তো বাইরে বাইরেই ঘুরব। সারাক্ষণ হোটেলে বসে কাটালেই বাপ্পু স্বাভাবিকভাবেই নিজের বয়সি সঙ্গীর খোঁজ করবে।
তা ঠিক। যা-ই বলো, বাপ্পুর জন্যেই কিন্তু তিরকি ছেলেটাকে পেয়ে গেছি আমরা।
সে কী! তুমিই তো কাল রাত্তিরে বলছিলে যে, তিরকির কথা শুনে এই হোটেলে আসা ঠিক হয়নি।
নাওনাও, চলো তো এখন।

এখানে সাইট সিয়িং-এর কতকগুলো রেওয়াজ আছে। ফাইভ পয়েন্ট, সেভেন পয়েন্ট ইত্যাদি
তিরকিকে থামিয়ে বিদুর বলল, তুমি যা ভালো বোঝো করো। সন্ধের মধ্যে ফিরলেই হল।
তাহলে আপনাদের একেবারে অন্য রুটে নিয়ে যাব, যেখানে ফালতু লোকের ভিড় নেই। নিশ্চিন্তে থাকুন, পয়সা বেশি নেব না।
আঙ্কলশিকার হবে তো?
নিশ্চয়!
এক ঘণ্টার মধ্যে অচেনা লতার অরণ্যে জমকালো পতঙ্গের ছবি তুলতে তুলতেই দু রোল ফিল্ম খতম। তা-ও শুধু গাড়িতে বসেই তোলা। চলার পথে।
এত প্রাকৃতিক বৈচিত্র্যের মধ্যেও একটা একঘেয়েমি যখন সবে অনুভবে ধরা দিতে শুরু করেছে, রাস্তাটা হঠাৎ বনের প্রান্তে বিশাল এক উপত্যাকায় পৌঁছে শেষ হয়ে গেল।
চা-বাগান নাকি হে? বুনোগুলো চাষবাস করে বলে শুনিনি তো!
না, এটা ওষুধবাগিচা। আর একটু এগোলেই দেখতে পাবেন বিভিন্ন ধরনের গাছ আছে। এখানে। প্রায় সাড়ে তিনশো প্রজাতি। একটা কথা, গাছের পাতা বা ফুল ছিঁড়বেন না। ওরা এই ব্যাপারে বেজায়
বিদুর বলল, তুমি বলতে চাও এই বিশাল বাগিচা মধুদের তৈরি?
হ্যাঁ। এই রহস্যের আজও কিনারা হয়নি। মধুরা চাষবাস জানে না, লিখতে জানে না, ওদের সাহিত্য নেই, সংগীত নেই, কিন্তু ওষুধের ব্যাপারে দারুণ উন্নত। অথচ ওদের কোনও ডাক্তারও নেই। যার যখন শরীর খারাপ হয়, এই ওষুধের বাগিচায় এসে নিজেই গাছ বেছে তার পাতা, ফল বা ফুল ছিঁড়ে খায়। সেরেও যায়। সারা মধুমিডায় কম করে এমন সত্তর-আশিটা বাগানের সন্ধান পাওয়া গেছে এবং সবচেয়ে অদ্ভুত হল প্রত্যেকটার সেম অ্যারেঞ্জমেন্টএকই ধরনের গাছ বা ঝোঁপ একই ভঙ্গিতে সাজানো।
তুমি যা বলছ, তাতে তো ওদের বৈজ্ঞানিক প্রতিভা
হাঁ, কোনও এককালে নিশ্চয় উন্নতি করেছিল, এখন কিন্তু ওদের আচরণ ঠিক জন্তুর মতো। বেড়াল যেমন অসুস্থ হলে বেছে বেছে ঘাসপাতা চিবোয়
বাগিচার মধ্যে কিছুটা ঢোকার পরেই চোখে পড়ল, মধু ও মাধুদের কয়েকটা দল গাছের পরিচর্যা করছে। মেয়েদের পরনে ঘাগরার মতো বেগুনি রঙের পাতার পোশাক আর ছেলেদের মাথায় একটা করে ঝালর-বসানো টুপি। পরনে শুধু লজ্জানিবারক কাঠবস্ত্র।
নমস্কার স্যার।অপরিচিত বাঙালি গলা শুনে চমকে গেল বিদুর। পেছন ফিরে দ্যাখে কাঁধে দুটো ক্যামেরা ঝুলিয়ে এক ভদ্রলোক। তার দু-হাতে একরাশ রঙিন বেশবাস।
মধু-মাধুদের ড্রেস পরে একটা ছবি তোলাবে নাকি?
শ্ৰীমতী বলে উঠল, ভারী মজা তো?
বিদুর বলল, ছবি তো আমিই তুলতে পারি।
গ্রুপ ফোটো তুলবেন না? সব ট্যুরিস্টই তোলে। ড্রেসের জন্য আলাদা ভাড়া দিতে হবে না।

বাপ্পু চার ধরনের জলচর ও তিনটি চতুষ্পদ শিকার করার পরও ফিরতে চাইছিল না। তিরকির কাছে টিনে ভরা খাবারেরও ব্যবস্থা ছিল। কিন্তু শ্ৰীমতীর ইচ্ছে, শহরে ফিরে ভালো হোটেলে দুপুরের খাওয়া সারবে।
তিনটে বেজে গেল হোটেল থেকে বেরোতে বেরোতে। তিরকি বলল, আজ তাহলে মার্কেটিং সেরে নিন এখানকার ডিউটি ফ্রি শপে। এত সস্তায় সব জিনিস পাবেন, যা কলকাতায় ভাবাও যায় না।
ভালো পারফিউম পাওয়া যাবে?-শ্ৰীমতী।
যা নাম করবেন তা-ই।
রেডিয়ো রেসিং কার আছে?-বাপ্পু।
সবসব।
বাপ্পু আর শ্রীমতাঁকে নিয়ে তিরকি বাজার ঘোরাতে গেল। বিদুর ফিরে এল হোটেলে। না, শুধু ক্লান্ত বলে নয়।
পাঁচ নম্বরকে একটু পাঠিয়ে দিন।
রিসিভার নামিয়ে রেখে ওয়ার্কিং টেবিলের সামনে চেয়ারটা একটু ঘুরিয়ে নিয়ে বসল বিদুর। এখান থেকে দরজার পাল্লার ওপর আধখানা নজর রাখা যায়। জুতোর দ্বিতীয় পাটি অপসারণের সময়ে দরজায় মৃদু টোকা।
এসো।
এখন আরও সুন্দরী দেখাচ্ছে। ভারতীয় স্টাইলে শাড়ি পরেছে। মানুষ হোক বা না, মানুষের বিচারেই অদ্বিতীয়া। এটা কি ব্যতিক্রম, না মধুদের সৌন্দর্যের স্বাভাবিক মাত্রাটাই
এক কাপ চা আনতে পারবে?
হ্যাঁ, পেছন ফিরেও আবার ঘুরে দাঁড়াল মধু, মধুমিতার একটা গোলাপি লিকার অনেকে খুব পছন্দ করে। চায়ের বদলে একবার
বেশ তো। তা-ই আনো।
বিদুর মনে মনে প্রস্তুতি নিয়েছিল, মধু এলেই সরাসরি জানতে চাইবে যে, মিনিটকয়েক কথা বলতে তার আপত্তি আছে কি না। সময় হবে কি না।
তার দরকার হল না। মধু কাচের ছোট্ট গেলাসে লিকার ঢেলে এগিয়ে দিয়ে বলল, নিশ্চয়ই এখন একা একা লাগছে। আমি বসতে পারি।
বিছানার একপাশে মধু বসল। লিকারের গ্লাস শেষ করে নামিয়ে রাখল বিদুর। মধু বলল, ঘরের ভেতরটা বড্ড গরম, তা-ই না?
মধু প্রথমে গায়ের থেকে তার আঁচলটা সরিয়ে নিল।

তুমিই বলো, এরপরে আর আমার কী করার থাকতে পারে! সাত দিন ছিলাম। সাতটি দুপুরের সম্পর্ক। ফিরে এসেও কিছুতেই ভুলতে পারছি না। বয়সটা যদি বছর দশেকও কম হত, নির্ঘাত সংসার ভাঙত! অবিশ্বাস্য অভিজ্ঞতা।
অরীন বলল, অবিশ্বাস্য নয়, বলুন অপার্থিব। আকর্ষণের ওইটাই বোধহয় মূল কারণ। তবে সংসার ভাঙার ব্যাপারে বলি, সংসার ভাঙতে পারে, কিন্তু তা বলে নতুন সংসার গড়ার কোনও আশা নেই।
ঠিক বোধগম্য হল না।
মধুরা ভিন্ন প্রজাতি। মানুষের সন্তানধারণে ওরা অক্ষম। সেই জন্যেই ওদের সঙ্গে কোনও সম্পর্কই আইনের চোখে অনৈতিক নয়।
আইন নিয়ে কে মাথা ঘামাচ্ছে। বাধা একটাই, এত বছরের বিবাহিত জীবন, বিবেকের কাছে যেন দোষী মনে হয়। তবুও মুক্তি নেই। বিশেষ করে যখনই ছবিটার কথা মনে পড়ে। অথচ ভেবে দ্যাখো, ওইটাই সবচেয়ে মারাত্মক। দুষ্কর্মের একটি রঙিন সাক্ষীও বলতে পারো। মুছে ফেলার কোনও উপায় নেই। তাই না?
বিস্মিত হয় অরীন, কিন্তু প্রকাশ করে না। ছোটখাটো ডিটেলের কথা বাদ দিলে মধুমিডায় কী ঘটেছে, সেটা অরীনের অজানা নয়। কিন্তু ছবি, রঙিন সাক্ষীএসব কী প্রলাপ শুরু করল বিদুর? সেরকম নীতিবাগীশ বলে তো মনে হয় না যে, অপরাধবোধের চাপে পড়ে আরেকটু খুঁচিয়ে সবটা জেনে নেওয়া দরকার।
বুদ্ধিমানের পরিচয় দিয়েছে অরীন। ছবির ব্যাপারটা সে জানে না বুঝলে নিশ্চয় আর এক শব্দও বেশি কবুল করত না বিদুর।
বিদুর বলল, তুমি কোনও মধুর খপ্পরে পড়োনি এখনও?
সুযোগ পেলাম কোথায়। সবে তো মাস ছয়েক জয়েন করেছি। মহাকাশে সাত সাতটা ট্যুরিস্ট সেন্টার। মধুমিডা ও মিমিওকায় এখনও হয়নি।
তা-ই বলো।
অরীন টেবিলের ওপর ঝুঁকে পড়ে বলল, মিস্টার সেন, মধুমিতায় যা-ই বা না যাই, সেখানে যা কিছু ঘটছে, সবই আমার নখদর্পণে। কিংবা বলতে পারেন, আমার ইচ্ছা অনুসারেই ঘটে। এই ধরুন, শুনলে হয়তো রাগ করবেন, কিন্তু আপনারা যে মধুমিডায় গিয়েছিলেন, সেটা ছিল কনডাক্টেড ট্যুর।
কী বললে?
কনডাক্টেড ট্যুর। আপনাদের মনে হচ্ছিল, স্বাধীনভাবে যত্রতত্র খুশিমতো ঘুরে বেড়াচ্ছেন। কিন্তু পুরো ছকটা আমরা সাজিয়ে রেখেছিলাম। ওই তিরকি থেকে পাঁচ নম্বর ভার্জিন সবই পূর্বপরিকল্পিত।
তা-ই নাকি! কৃতার্থ হলাম। তা হঠাৎ আমাকে এমন রাজকীয় অভ্যর্থনার মতলবটা তো..?
শুধু আপনি নন, মুখে মুখে পাবলিসিটি হয় যাতে, তার জন্যে বেছে বেছে কিছু ট্যুরিস্টকে আমরা এক্সট্রা ফেসিলিটি দিই। সেই জন্যেই আজ আপনার নামে টিকিট কাটার সময় ঝামেলা হয়েছে। এত ঘন ঘন তো একজনকে এরকম খাতির জানানো সম্ভব নয়। অথচ আপনি না জেনেই এক্সপেক্ট করবেন যে, আগের বারের মতোই
কিছুই এক্সপেক্ট করছি না। তোমার সরকারি দয়াদাক্ষিণ্যের কোনও প্রয়োজন নেই। চাই পাঁচ নম্বরকে। ভালো কথা, কে বলেছে যে পাঁচ নম্বর ভার্জিন। দালাল বোধহয় কিছু বেশি হাতিয়েছে। এবার থেকে পিঠের ছবি দেখে চেক করে নিয়ো। আমাকে নিয়ে পাঁচ নম্বরের পিঠের অ্যালবামে এখন তিনটি মুখ।
খুঁটিয়ে খুঁটিয়ে বিদ্যুতের কাছ থেকে অরীন বাকিটুকুও জেনে নেয়। মানুষের সঙ্গে মিলনের সময়ে মধুদের পিঠে তার প্রেমিকের রঙিন প্রতিচ্ছবি ঠিক উলকির মতো পাকাপাকিভাবে ফুটে ওঠে। এই বৈশিষ্ট্য শুধু পাঁচ নম্বরের নিজস্ব প্রাকৃতিক ক্ষমতা বলে মনে করার নিশ্চয় কোনও কারণ নেই।
অরীন বেল টিপে বেয়ারাকে ডেকে দু-কাপ কফি অর্ডার করল। এক্সকিউজ মি, বলে টয়লেটে ঢুকল। ধাতস্থ হওয়ার জন্য একটু সময় চাই।
মধুরা বর্বর হতে পারে, কিন্তু আক্ষরিক অর্থেই বিচিত্র। আরও কী কী বুনো ক্ষমতা আছে কে জানে। অনেক অনেক বেশি সতর্ক হতে হবে।
অরীন প্রথমেই ভাবল, পাঁচ নম্বরকে হাতিয়ার হিসেবে ব্যবহার করলে কেমন হয়। বিদুরকে ভয় দেখিয়ে ফাইলটা যদি এই বেলা পরমুহূর্তেই হাসি পায়। কান টানলে মাথা আসবে। বিদুর তো চুনোপুঁটি। আরও কত লোকে ফাঁসবে। বেছে বেছে হোমরাচোমরাদের জন্যেই তো অরীন সুব্যাবস্থা করেছে। উলটো ফল হবে। সে জেনে-শুনে ট্র্যাপ পেতেছে। না, তাস ফেলে খেলতে হবে। আপাতত, মধুমিডা অভয়ারণ্যে রকেট সার্ভিস বন্ধ।
অফিসে এসে কফির কাপ হাতে তুলে অরীন বলল, মিস্টার সেন। আপনি খুব বড় একটা উপকার করেছেন। একটা সিদ্ধান্ত নেব-নেব করেও নিতে পারছিলাম না। মধুমিডা আপাতত বন্ধ করে দিচ্ছি। আপনাদেরই স্বার্থে।
ঠাট্টা কোরো না।
ঠাট্টা নয়। মধুদের কার্যকলাপ নিয়ে নানা সন্দেহ দেখা দিয়েছে। মনে হচ্ছে, ওরা আমাদের অভিসন্ধি ধরে ফেলেছে।
অভিসন্ধি কীসের?
মধুরা মানুষ না হলেও ওদের সরাসরি নিশ্চিহ্ন করার কোনও উপায় নেই। নানা দিক থেকে বাধা। অথচ মধুমিডাকে পুরোপুরি ভোগ করতে হলে ওদের সরাতেই হবে। রয়েসয়ে একটা বিজ্ঞানসম্মত পদ্ধতিই আমরা নিতে চেয়েছিলাম। এক ধরনের ফ্যামিলি প্ল্যানিং বলতে পারেন। মধু বা মধুরা একবার মানুষের সংসর্গে এলে তাদের প্রজননক্ষমতা লোপ পায়।
বিদুর ঘর কাঁপিয়ে হাসে, তাহলে এই কর্মযজ্ঞে আমিও সৈনিকের ভূমিকায় মহান দায়িত্ব পালন করেছি, কী বলে?
হাসিতে শামিল হাতে গিয়েও শেষ মুহূর্তে নিজেকে সরিয়ে নেয় অরীন। মনে পড়ে, একা বিদুর এই কৃতিত্ব আত্মসাৎ করতে পারবে না। শ্রীমতীও একই ভূমিকা নিয়েছে।
মধুমিডায় শ্রীমতীর দুপুরগুলোও তো পরিকল্পিত। বেহিসেবি উচ্ছলতায় ভরিয়ে দেওয়ার আয়োজনে কোনও ত্রুটি ছিল না। কিন্তু শ্রীমতীর ছবিটিও কি একইভাবে তার মধুর অ্যালবামে ধরা পড়েছে? জেনে নিতে হবে।
[গল্পপত্র, শারদীয়া ১৯৯০]
মাদাম কুরি ও ঝন্টুমামা
আলোগ্রাফার ঝন্টু সেনের দিনকাল ভালো যাচ্ছে না। গুছিয়ে কথা বললে সেটা আবার নিলয়ের পছন্দ হয় না। দড়াম করে সত্যি কথা বলার ব্যাপারে ওর জুড়ি নেই।
নিলয় বলল, সোজা কথা আকাল। ঝন্টুমামার এখন রীতিমতো পয়সার টানাটানি।
কথাটা শুনতে যতই খারাপ লাগুক, অস্বীকার করার উপায় নেই। আদিদাস আসার পর মনটা আরও খারাপ হয়ে গেছে। ও-ই বলল, ঝন্টুমামা এখন দু-বেলা শুধু আসগরের দোকানের কাবাব খেয়েই কাটাচ্ছেন। বাড়ি থেকে বড় একটা বেরোনও না।
সেই বছর তিনেক আগে ন্যাশনাল জিয়োগ্রাফিকের জন্য আফ্রিকার গ্যাবোতে ছবি তুলে ফেরার পর থেকে হাতে আর কাজ নেই বললেই চলে। কাজ নেই মানে অর্থকরী কাজ। দাঁতব্য ও কার্যকলাপ বন্ধ নয়। এবং সব কিছুর জন্য দায়ী একা ঝন্টুমামা। টুকটাক এধার ওধার তো প্রায়ই ডাক পড়ত। বিশেষ করে কলকারখানার ছবি তোলার কাজ অনবরতই আসত। কিন্তু কুড়ল তো তিনি নিজেই মেরেছেন।
আদিদাসের সঙ্গে কথা বলতে বলতেই সব মনে পড়ে যাচ্ছিল। বাজোরিয়া গ্রুপ অব ইন্ডাস্ট্রিজ তাদের পঁচিশ বছর পূর্তি উপলক্ষে ঝন্টুমামাকে বিশেষ অ্যাসাইনমেন্ট দেয়।
নিলয় বলল, ঝন্টুমামা যদি কাজটা করতো তাহলে দশ বছর ওই টাকায় বসে বসে খেতে পারত।
আমি বাধা দিয়ে বললাম, কাজটা করেনি বলা ঠিক নয়। কাজ একটা করেছিল, কিন্তু অপকর্মমানে, মালিকের চোখে
অত সাফাই গাইবার দরকার নেই। ঝন্টুমামা মোটেই ঠিক করেনি। নিলয় ভুরু কুঁচকে বলল, ভেবে দেখ, আমি তোকে আমার ছবি তুলতে ডাকলাম আর তুই আমার বাড়ির চাকরটার ছবি তুলে নিয়ে গিয়ে খবরের কাগজে ছেপে দিলি। বললি, আট বছরের ছেলেকে দিয়ে কাজ করানো অপরাধ! কে সহ্য করবে বল?
উপমাটা খারাপ দেয়নি নিলয়। ঠিক তা-ই করেছিলেন ঝন্টুমামা। বাজোরিয়াদের বিভিন্ন কারখানার ভেতরকার অস্বাস্থ্যকর পরিবেশ, শিশুশ্রমিক নিয়োগ ইত্যাদির ভয়াবহ সব ছবি তুলে একটা খবরের কাগজে ছাপিয়ে দিয়েছিলেন। সেই কাগজের মালিক কানোরিয়া আবার বাজোরিয়াদের প্রতিপক্ষ। সেটা অবশ্য ঝন্টুমামা জানতেন না।
কিন্তু সবচেয়ে ইন্টারেস্টিং, ঝন্টুমামার পক্ষে সবচেয়ে ক্ষতিকর ব্যাপারটা ঘটল এর পরে। এই রিপোর্ট ছাপার পরেই প্রথমেই চাকরি গেল রিপোর্টারের। তার পরেই নিশ্চয় কোনও রুদ্ধদ্বার কক্ষে কলকাতার বড় বড় কারখানার মালিকরা অলিখিত সিদ্ধান্ত নিলেন। যে, ঝন্টু সেনকে সবাই মিলে পুরোপুরি বর্জন করা দরকার। ঝন্টুমামার জন্যই কানোরিয়া বাজোরিয়াদের দুই প্রজন্মের ঝগড়াও মিটে গেল। কানোরিয়া বোকা নয়, সে বুঝেছিল যে, ঝন্টু সেন তার কারখানার ছবি তুললে ঘটনাটা এর চেয়েও সিরিয়াস হতে পারত।
ঝন্টু সেনের স্বরচিত দু-দিনের এই পটভূমি। কিন্তু শুধু ইতিহাসচর্চা করে তো চলবে না। একটা কিছু প্র্যাকটিক্যাল ব্যবস্থা তো করতে হবে। কিন্তু ঝন্টুমামা যদি ঘুণাক্ষরেও টের পায় যে, আমরা তাঁকে সাহায্য করার চেষ্টা করছিকেলেঙ্কারি হয়ে যাবে। হয়তো আর কোনও দিন আমাদের মুখদর্শনও করবেন না।
চল-না, ঝন্টুমামার ডেরায় একবার হানা দিই। ভালো করে খাবারদাবার নিয়ে এই রবিবারে দুপুরবেলায় একেবারে যাকে বলে বডি ফেলে দেওয়া। প্রস্তাব দিলাম আমি।
আদিদাস তো এক পায়ে খাড়া। নিলয়েরও আপত্তি নেই।
চীনে রেস্টোরান্ট থেকে খাবারের প্যাকেট বেঁধেছেদে হাতে ঝুলিয়ে ঝন্টুমামার বাড়িতে ঢুকতে ঢুকতেই প্রায় সাড়ে এগারোটা।
সদর দরজা পেরিয়ে উঠোনের বাঁদিকে দু-চার পা ফেলতেই একটা অলৌকিক শব্দ কানে এল। আমি তো স্তম্ভিত। ঘাড় ফিরিয়ে দেখি, নিলয় চোখ পাকিয়ে আদিদাসকে ভস্ম করার চেষ্টা করছে। কিন্তু সে বেচারাও হকচকিয়ে গেছে। আদিদাসকে যে যা-ই দোষ দিক, সে অভিনয় করতে পারে, ভান করতে পারে, এটা তার সেরা শত্রুরও মাথায় আসবে না। মাথাটাই আদিদাসের উইক পয়েন্ট।
শব্দটা টেলিফোনের। এবং সেটা নির্ঘাতঅবশ্যই-সার্টেনলি ঝন্টুমামার ঘরে বাজছে। প্রায় তিন বছর যার কোনও ইনকাম নেই, সে হঠাৎ টেলিফোন কানেকশন নিল..
নিলয় অনেকটা আপন মনেই যেন বিড়বিড় করে বলল, হয়তো বছর চার-পাঁচ আগে অ্যাপ্লাই করেছিল
টেলিফোনের রিং বন্ধ হওয়ামাত্র ঝন্টুমামার গলা শোনা গেল। শুধু শোনা গেল নয়, ঝন্টুমামার হ্যালোগুলো যেন হুংকারের মতো। ঝন্টুমামা যতই গলা চড়ান, অপর প্রান্তে তার কোনও প্রভাব পড়ছে না।
আমরা ঘরের দরজার সামনে এসে দাঁড়ালাম। ঠিক তখুনি বেজায় রেগে ঝন্টুমামা রিসিভারটা নামিয়ে রাখলেন।
ধুসআর ঘোল খাব না।আমাদের উপস্থিতি টের পাওয়ার আগেই ঝন্টুমামার স্বগতোক্তি।
ঘোল!-নিলয়টা এত নিরেট বলা যায় না। প্রায় এক হপ্তার পর একজন মানুষের সঙ্গে দেখা হচ্ছে। তা-ও আবার লোকটা আছে নানা ঝঞ্ঝাটে। সশব্দে ঘোল বলে কেউ শুরু করে?
ঝন্টুমামা চমকে তাকালেন। পরক্ষণেই জুলপি অবধি ছড়িয়ে পড়ল হাসি, আয়। আয়! এত দিন দেখা নেই কেন!
নিলয় তবু সেই ঘোলেই আটকে আছে, ঝন্টুমামা, ঘোল না কী বললেন যেন?
আর বলিসনি। আজকালকার টেলিফোনগুলো এত পলকা!
আমি প্রসঙ্গটা ঘুরিয়ে দেওয়ার জন্য তাড়াতাড়ি বলে উঠি, ফোনটা একেবারে নতুন মনে হচ্ছে?
আর বলিসনি। একেই বলে ব্যাড লাক। পরশু দিন পেয়েছি। কিন্তু প্রথম কল পাওয়ার পরেই একেবারে ঘোল খেয়ে গেছে। আমি সব শুনতে পাচ্ছি। কিন্তু আমার কথা কেউ শুনতে পাচ্ছে না।
কী ঘোল-ঘোল করছ, একটু খুলে বলো-না! অধৈর্য হয়ে পড়ে নিলয়।
ঘোল মানে ঘোল। সত্যিকার দই আর জলের ঘোল। বলিনি তোদের, আমি এখন শুধু ঘোল আর কাবাবের ওপর আছি। এর চেয়ে বৈজ্ঞানিক, পুষ্টিদায়ক এবং লঘু ব্যয়নাঃ! তোরাও শুরু করে দে।
কিন্তু টেলিফোনের সঙ্গে ঘোলের সম্পর্কটা যে এখনও ঘোলাটে রয়ে গেল ঝন্টুমামা! নিলয় রীতিমতো উদবিগ্ন।
প্রথম কলটা ধরার সময়েই ওই মাউথপিসের মধ্যে একটু পড়ে গিয়েছিলমানে, ঘোল। জীবনের প্রথম ফোন-মানে, নিজের ফোন বলে কথা। ফল্ট হতেই তো পারে, কী বলিস? ব্যাস! ব্যাস, সঙ্গে সঙ্গে গণ্ডগোল। সবচেয়ে মুশকিল হচ্ছে, টেলিফোনের লোকেরা দু-বার ঘুরে গেছে। কিছু বুঝতে পারছে না। বলছে, এরকম কেস এই প্রথম। ওদিকে সেনগুপ্ত তাতাচ্ছে। এত টাকা খরচ করে ফোন আনিয়ে তাহলে লাভ কী!
সেনগুপ্ত? নিলয় আর আমি একসঙ্গেই বলে উঠি।
হ্যাঁ, হ্যাঁ, সেনগুপ্ত। কিন্তু সেনগুপ্ত যা-ই বলুক, ফোনটা খুব উপকারী। এই যে ফোন করল, বুঝলে, আমি বাড়ি আছি। যদিও আমার কথা শুনতে পাচ্ছে না। তবু, কাজ তো হল। বিশ্বাস করছিস না, দেখ-না, মিনিট পনেরোর মধ্যেই সেনগুপ্ত যদি হাজির না হয় তো কী!
কে সেনগুপ্ত, কীসের এত দরকার, হঠাৎ টেলিফোন কেনকোনও প্রশ্নেরই জবাব দেননি ঝন্টুমামা। কায়দা করে এড়িয়ে গেছেন। আসুক-না, সবই তো জানতে পারবি। তার আগে সুন্দর গন্ধগুলোর দিকে বরং মন দেওয়া যাক। গন্ধ উড়ে গেলে খাবারের টেস্ট নষ্ট হয়ে যায়। চিলি চিকেন আর ফ্রায়েড রাইস তো? শুঁকেই বলে দিতে পারি।
আদিদাসেরই শুধু তখনও কাজ সাজ হয়নি, সেনগুপ্ত এসে পড়লেন। পাটভাঙা ধুতি, মাথা-গলানো ডোরাকাটা শার্টের হাত দুটোর বোতাম লাগানো নেই। ব্যাকব্রাশ-করা কাঁচাপাকা চুল। এমন খাঁটি দেশি চেহারা সত্ত্বেও ভদ্রলোককে দেখলেই সেনগুপ্ত সাহেব বলে মনে হয়। একটা বনেদিয়ানা আছে।
ঝন্টুমামা আমাদের পরিচয় দেওয়ার পর বললেন, বুঝলি আমি এখন অশোকবাবুর অ্যাডভাইজার। ফোনের কথা বলছিলি, উনিই ব্যবস্থা করেছেন। কাজের প্রয়োজনে। অশোকবাবু কলকাতার সেরা কালেক্টর। মানে পুরাদ্রব্য সংগ্রহ করেনঅ্যান্টিক নিয়ে কারবার। আর এসব লাইনে কখন যে কী দরকার পড়ে, কেউ বলতে পারে না। আমি মাঝেসাঝে ছবিটবি তুলি, একটু-আধটু পরীক্ষা-টরিক্ষা দরকার। সবচেয়ে বড় সমস্যা, কী কিনব আর কত দামে কিনবতা-ই না অশোকবাবু?
ঠিক বলেছেন। সেই জন্যে ছুটে আসছি। একটা অদ্ভুত খবর এসেছে। ভালো কথা, আপনি কি অল্পস্বল্প ফরাসি জানেন?
ঝন্টুমামা ঘাড় নেড়ে বললেন, পড়তে পারি, বলতে পারি না।
চমৎকার! তাহলেই তো অনেকটা সুরাহা হয়ে গেল। একটা পুরোনো ফরাসি ডায়েরি এসেছে। পুরোনো মনে ১৯২৭-২৮ সালের। ফ্যান্টাস্টিক দাম হেঁকেছে। এবং সত্যি বলতে সেই জন্যেই আমার কৌতূহল হয়েছে। কার না কার লেখা ডায়েরির এত দাম! ব্যাপার কী? কালই সকালে সাড়ে আটটায় অ্যাপয়েন্টমেন্ট করেছি। গ্র্যান্ড হোটেলে। মালটা আছে এক বিদেশি ট্যুরিস্টের কাছে।
ঝন্টুমামা জিজ্ঞেস করলেন, ডায়েরিটা কার লেখা তা-ই জানেন না?
আসলে খোদ মালিকের সঙ্গে তো দেখা হওয়ার উপায় নেই। বুঝতেই পারছেন যে, এর মধ্যে অনেক দু-নম্বরি ব্যাপার আছে। ওদের সব দালাল থাকে। তারাই যোগাযোগ করে জেনুইন ডিলারদের সঙ্গে। আমার সঙ্গে যে কথা বলেছে, তাকে আমি বহু দিন চিনি। একেবারেই মূর্খ। ওই যে বললামকনট্যাক্ট। আরও একটা কথা, চেনাজানা যতই থাক, মাল কেনার রিস্ক কিন্তু সম্পূর্ণ আমার। লোকটা ডায়েরি লেখকের একটা নাম অবশ্য বলেছিল, কিন্তু সে আমি জন্মেই শুনিনি।
মনে আছে নামটা?
মানিয়া সক্লোদে  না কী যেন বলল।
কী! ঝন্টুমামার হাত থেকে জ্বলন্ত সিগারেটটা খসে পড়ল। আমরা সবাই ঘুরে তাকালাম। ঝন্টুমামা যেন কিছুতেই নিজের কানকে বিশ্বাস করতে পারছেন না।
অশোকবাবুর মুখেই হাসি, আপনার বিস্ময় থেকেই বুঝতে পারছি জিনিসটা খুবই মূল্যবান। কী, ভুল বললাম?
উত্তেজনায় ঝন্টুমামার কথা একটু জড়িয়ে যায়, তুমি-আপনিজানো এটা কার ডায়েরি! মানিয়া মানেই মারিয়া।
ঝন্টুমামা কথা থামিয়ে আবার একটা সিগারেট ধরিয়ে বললেন, মাদাম কুরিমেরি কুরির ওইটাই আসল নাম।
কয়েক মুহূর্ত সবাই চুপ। শেষে অশোকবাবু বললেন, টাকার জোগাড় আমি করেছি। এক লক্ষ ক্যাশ চেয়েছে। সঙ্গে করে নিয়ে যেতে হবে। ওইখানেই ডিসিশন নিতে হবে, নেব কি নেব না।
ঝন্টুমামা বললেন, ঠিক আছে। আমি তৈরি থাকব।
আমি বললাম, আমরা কি সঙ্গে যেতে পারি?
অশোকবাবু বললেন, সেটা ওরা অ্যালাউ করবে না। একজন এক্সপার্ট অবধি ঠিক আছে।
ঝন্টুমামা বললেন, অশোকবাবু, আপনি এদের একটু বাড়িতে পৌঁছে দিন এখন। আমাকে এখুনি একটা কাজে বেরোতে হবে।
সাড়ে আটটায় অ্যাপয়েন্টমেন্ট জেনেও ন-টার মধ্যেই আমি আর নিলয় ঝন্টুমামার বাড়ি হাজির। ফেরামাত্র ধরতে হবে। বেশিক্ষণ বসতে হয়নি। সাড়ে নটা নাগাদ ফিরলেন দু জনে। দেখেই বোঝা যাচ্ছে মুখে কাজ হাসিলের হাসি।
পেয়েছেন ডায়েরিটা? আমি জিজ্ঞেস করলাম।
নিলয় বলল, এক লাখই লাগল?
অশোকবাবু ও ঝন্টুমামা আরেকবার নিজেদের মধ্যে হেসে নিলেন।
অশোকবাবু বললেন, বিনি পয়সায় পাওয়া গেছে। কিছু লাগেনি।
তার মানে? জিনিসটা ভুয়ো নাকি?
মোটেই না। কিন্তু রবিনসনকে আমরা প্রমাণ করে দেখিয়ে দিয়েছি যে ডায়েরিটা জাল। সে কনভিন্সড়। শুধু তা-ই নয়, এই ডায়েরি যাতে অন্য কোথাও বেচতে না পারে, তার জন্যেই সেটা হস্তগত হয়েছে।
ঝন্টুমামাকে থামিয়ে দিয়ে নিলয় বলল, আপনার কথা শুনে মনে হচ্ছে, ইন্টারন্যাশনাল জোচ্চোররা অতি নির্বোধ হয়।
অশোকবাবু বললেন, আজ্ঞে না। অতি ধড়িবাজ। রবিনসনও এই কারবারের মাথা নয়। চুনোপুঁটি। সে-ও দালাল। বারবার তাকে আসতে হয় কলকাতায়। সে-ও ঠিক জানে না। ডায়েরিটা ভুয়ো কি না। সত্যি ভুয়ো হলে, সে কথা জানাজানি হোক, মোটেই চাইবে না সে।
কিন্তু ভুয়ো বলে বোঝলেন কী করে?
ঝন্টুমামা হাসলেন। পকেট ক্যালকুলেটরের মতো একটা যন্ত্র বার করে বললেন, এটা একটা আধুনিক গাইগার কাউন্টার। এর শুড়টা যে-কোনও তেজস্ক্রিয় পদার্থের সামনে ধরলেই যন্ত্র সচল হয়ে তেজস্ক্রিয়তার মান জানিয়ে দেয়।
বুঝলাম। কিন্তু তাতে কী হল?
হল এইটাই যে, ডায়েরির সঙ্গে গুঁড়টা ঠেকিয়ে দেখিয়ে দিলাম সেটা তেজস্ক্রিয় নয়। আসলে একটা চোরা সুইচ টিপে তখনকার মতো যন্ত্রটাকে অচল করে রেখেছিলাম। তারপর একটা বই খুলে দেখিয়ে দিলাম যে, মেরি কুরির মৃত্যুর কারণ ছিল তেজস্ক্রিয়তা এবং তাঁর ডায়েরিও যে তেজস্ক্রিয়, সে কথাও স্পষ্ট করে লেখা আছে।
তারপর?
তারপর আর কী! ভয় দেখানো হল। জাল ডায়েরিটা নিয়ে অন্যদের বধ করবে, তা চলবে না। সুড়সুড় করে দিয়ে দিল।
ঝন্টুমামা চামড়া দিয়ে মোড়া ডায়েরিটা সন্তর্পণে টেবিলের ওপর রেখে গাইগার কাউন্টারের শুড় ঠেকাতেই সবুজ ডিজিটাল হরফগুলো দেখা দিতে শুরু করল পর্দার ওপর।
ঝন্টুমামা বললেন, অশোকবাবু, কালই তাহলে এটা প্যারিসের ইন্সটিটিউট অব রেডিয়ামে ফেরত পাঠানো দরকার। এখান থেকেই কেউ-না-কেউ এটা হাতসাফাই করেছিল।
অশোকবাবু বললেন, একশোবার। তবে তার আগে একটা ভালোমতো ইনশিয়োর করিয়ে নিতে হবে।
নিলয় আমার দিকে তাকাল। বুঝলাম, ও বলতে চাইছে যে, এতক্ষণে বোঝা গেল, সেনগুপ্তর সঙ্গে ঝন্টুমামার এত জমেছে কেন! এরা করবে ব্যাবসা!

চায়ের কাপ হাতে বারান্দায় এসে দাঁড়াল সর্বজিৎ। আশপাশে কোনও পুকুর নেই, তবু বকগুলো এই ঘোরতর শহরে চাঁপা গাছের ডালে বাসা বেঁধেছে। রোজ সকালে তাদের কীর্তি দেখতে দেখতেই ক-দিন চা খাচ্ছে সর্বজিৎ। মা-বকটা কেবলই খোঁচা মারছে বাচ্চাটাকে। মতলবটা কী? বাচ্চাটা নীচের ডালে নেমেছে। তবু রেহাই নেই। ডানা ঝাঁপটে তাকে উড়িয়ে তবে ছাড়ল।
চা শেষ না করেই কাপটা নামিয়ে রেখে সর্বজিৎ পেছন ফিরে হাঁক ছাড়ল, যুবো, এই যুধো!
বার পাঁচেক ডাকাডাকির পর সাড়া মিলল, সাতসকালে ডাকছ কেন?
কথার পিঠে কথা বলাটা বেশ রপ্ত করে ফেলেছে। শুনলে মনে হবে যেন কাঁচা ঘুম ভাঙানো হল। যুধে পর্দা ফাঁক করে ঘরের ভেতর থেকে শুধু মাথাটা বের করেছে।
যুধোর এইসব ছোটখাটো ভঙ্গিমা দেখতেই সবচেয়ে মজা লাগে সর্বজিতের। মনটা সঙ্গে সঙ্গে খুশি হয়ে যায়। তার পরিশ্রম সার্থক হয়েছে।
কী হল, ডাকছিলে কেন?
তুই বেজায় ঘরকুনো হয়ে যাচ্ছিস। আজ তোকে একটা বাইরের কাজ দেব। একা যেতে হবে।
আজকেই বেরোতে হবে? কাল গেলে চলবে না?
এই তো, বলামাত্র অমনই শুরু হয়ে গেল। কী রাজকার্য আছে যে, বাড়ি ছেড়ে নড়তে বললেই
ব্যাপারটা তা নয়। নিম্নচাপ ঘনীভূত হয়েছে বলেই
কী!
খবরের কাগজটা খুললেই বুঝতে পারবে। বঙ্গোপসাগরের সন্নিহিত বিস্তীর্ণ অঞ্চলে সতর্কবার্তা দেওয়া হয়েছে। ঝড়ের কেন্দ্র উত্তর-পশ্চিমদিকে এগোবার সময় তার ল্যাজের ঝাপটাও যদি পড়ে, কলকাতার অবস্থা ঢিলে হয়ে যাবে।
খবরের কাগজের ভাষাটা হুবহু মুখস্থ আওড়ায়নি যুধো। আর যা-ই হোক, কোনও প্রতিবেদনে ঢিলে শব্দটা ব্যবহার করা হয়নি। সর্বজিতের শেখানো প্রতিশব্দের ফর্দ থেকেই এটিকে ও বেছে নিয়েছে। প্রয়োগেও ভুল হয়নি। সর্বজিতের গর্ব হওয়ার কথা, কিন্তু হল রাগ।
তোর তাতে কী? ঝড়ই হোক বা বন্যা, বেরোতে আজকে তোকে হবেই।
ঠিক আছে, যাব। কিন্তু আমার ক্ষতি মানে তোমারই লোকসান। বৃষ্টির ঝাপটা খেয়ে আমার ইলেকট্রনিক সার্কিট যদি বেগরবাই করে, তখন? এরকম কোনও টেস্ট তো এখনও করা হয়নি। তাই বলছিলাম।
কী বলছিলে, ভালো করেই বুঝছি। সব ব্যাপার নিয়ে তোমার মাথা ঘামাবার দরকার নেই। এখন ঘরে চলো, কাজটা ভালো করে বুঝিয়ে দিই।
এয়ারমেলের খামটা বন্ধ করতে গিয়ে গ্লু স্টিকটা খুঁজে পাওয়া গেল না। মুখের কাছে তুলে সবে জিবটা বের করেছে, যুবধা পাশ থেকে ছোঁ মেরে খামটা হাতিয়ে নিল। আপত্তি করার সুযোগ হয়নি। তার আগেই যুদ্ধে জিব দিয়ে আঙুল ভিজিয়ে নিয়ে আঠা-লাগা জায়গাটাকে একবার স্পর্শ করল। তারপর আঙুলটাকে সন্তর্পণে আর-একবার ঠেকাল জিবে। শিউরে উঠল যুথো, না না! খুব অস্বাস্থ্যকর। এই আঠার মধ্যে তিনটি অস্বাস্থ্যকর কেমিক্যাল কম্পাউন্ড আছে। প্রথমত
ব্যাস, ব্যাস। জল নিয়ে আয়।
চিঠিটা পকেটে ভরার পর যুধোর দিকে। কুড়ি টাকার একটা নোট বাড়িয়ে ধরল সর্বজিৎ, মিনিবাসে যেতে-আসতে চার টাকা কুড়ির বেশি লাগার কথা নয়। তবু এটা রেখে দে। কাজ হোক বা না হোক, বারোটার মধ্যে তুমি বাড়ি ফিরে আসবে। তার জন্য
তাহলে আরও দশটা টাকা দাও। বিবিডি বাগ থেকে যাদবপুরের এক পিঠের ট্যাক্সি ভাড়া তেইশ-চব্বিশ টাকা হবে।
দশটা টাকা বাড়িয়ে দিয়ে সর্বজিৎ বলল, এই নাও, কিন্তু এমার্জেন্সি না হলে ট্যাক্সি ধরবে না।
যুধো টাকাটা ফিরিয়ে দিয়ে বলল, খুচরো করে দিলে ভালো হয়। রিকশাওয়ালার কাছে দশ টাকার চেঞ্জ পাওয়া মুশকিল।
তুই মিনিবাস স্ট্যান্ড অবধিও হেঁটে যাবি না?
তুমি গেছ কি কোনও দিন? কোনও তাড়া না থাকলেও তো এক টাকা পঁচিশ করে রেগুলার খরচ করো।
সর্বজিতের কিছু বলার নেই। যুধিষ্ঠিরের কাছে সর্বজিৎই আদর্শ! প্রভু সৃষ্টিকর্তা।
দশটার সময়ে বেরোতে বলেছিল যুধিষ্ঠিরকে। সওয়া ন-টায় জুতোর ফিতে বাঁধছে দেখে সর্বজিৎ জিজ্ঞেস করল, এখনও তো দেরি আছে..
একটু আগেই বেরোব ভাবছি। আজকাল সাড়ে নটার পর থেকে মিনিবাসের লাইনটা বেজায় লম্বা হয়ে যায়!
যুধিষ্ঠির সিট না পেলে মিনিবাসে উঠবে না। সর্বজিতের ভুরু কুঁচকে যায়। প্রোগ্রামিং-এর কিছু পরিবর্তন দরকার। এত আয়েশি হলে তো চলবে না।
জুতোর ফিতে বেঁধে উঠে দাঁড়িয়ে যুধিষ্ঠির বলল, দাও। লাইসেন্সটা নিয়ে যাব।
লাইসেন্স! তার মানে? সর্বজিতেরই এখন ধাঁধা লাগার উপক্রম।
কী আশ্চর্য! লাইসেন্স নেই। মানুষ ছাড়া যে-কোনও চলমান বস্তুরই তো লাইসেন্স লাগে। গাড়ি, ট্যাক্সি, মিনিবাস লাগে না? আমি তো আর মানুষ নই। হিউম্যানয়েড। দেখতে যতই মানুষের মতো হই।
বদমাশ। আপদটা। শয়তান। অনেকরকম বিশেষণ ও বিশেষ্য সর্বজিতের জিবের ডগায় এসেছিল। কোনওরকমে নিজেকে সামলেছে। এখন বুঝতে পারছে তার অনুমানটা খুব ভুল নয়। যুধিষ্ঠিরের যত আস্ফালন এই চার দেওয়ালের মধ্যে। একা একটা দায়িত্ব নিয়ে বেরোতে হবে শুনেই নানাভাবে সেটাকে এড়িয়ে যাওয়ার চেষ্টা করছে।
সর্বজিৎ উঠে দাঁড়িয়ে কড়া গলায় বলল, যুবধা! বাড়াবাড়ি ভালো নয়। তোমার জানা উচিত, মানুষ এবং যন্ত্র ছাড়াও অনেক বুদ্ধিমান প্রাণী আছে। যেমন কুকুর
আপত্তিকর। প্রতিবাদ করতে বাধ্য হচ্ছি। পোষা কুকুরের কথা ধরলেও আমার সঙ্গে মিলের মধ্যে শুধু প্রভুভক্তি। মানুষের সঙ্গে যুক্তিপূর্ণ মৌখিক সরাসরি আলোচনায়
হয়েছে। হয়েছে। লাইসেন্স নিয়ে তোমার মাথা ঘামাবার দরকার নেই। দয়া করে কোনও অমানুষিক কাণ্ড বাধিয়ো না। তাহলেই হবে। কেউ ধরতেই পারবে না।
মিনিবাসের স্ট্যান্ডে পৌঁছেও লাইনে দাঁড়ায়নি যুধিষ্ঠির। একপাশে সরে অপেক্ষা করছে। আরও বারোজন যাত্রী জড়ো হওয়ার পর লাইনে যোগ দিল। জানলার পাশের সিট চাই তার। সেই জন্যই প্রথম বাসটা ধরতে চায়নি।
মিনিট পনেরোর মধ্যেই ড্রাইভার তার আসন দখল করেছে। খুব একটা সময় নষ্ট হয়নি। সেলফ স্টার্টার মারতেই যুধিষ্ঠিরের ভুরু কুঁচকে গেল। ইঞ্জিন স্টার্ট হতেই সে কান খাড়া করে ঝুঁকে বসেছে। ক্লাচ টিপে ড্রাইভার গিয়ারে সবে হাত রেখেছে, যুধিষ্ঠির উঠে দাঁড়াল। বেঁধে, বেঁধে, বলে আচমকা পা চালিয়ে নেমে পড়েছে।
আবার লাইনে এসে দাঁড়িয়েছে। এবার আর জানলা দখল করার জন্য লোক গোনেনি। মিনিট তিনেকের মধ্যে হইচই করে আগের বাসের লোকেরা ফিরে এল। বাস খারাপ। এরোপ্লেনের মতো গর্জন ছাড়ছে। যুথোকে কেউ প্রশ্ন করলেই কারণটা জানতে পারত। ফুয়েল ইনজেক্টর গড়বড় করছে। ওর কানকে ফাঁকি দিতে পারেনি।
ডালহৌসিতে নামার আগে ছোট্ট একটা বচসা হয়ে গেল কনডাক্টরের সঙ্গে। লাল বাতিতে বাস দাঁড়িয়েছে। সেখানেই ঠেলেঠুলে সবাইকে নামিয়ে দিতে চায়। মাঝরাস্তায়।
সবাই নামছে বলেই আমাকেও নামতে হবে! যুধোর যুক্তি চড়ছিল। কিন্তু পেছনের লোকেরা রীতিমতো অসহিষ্ণু, কী ঝামেলা বাড়াচ্ছেন মশাই! নামুন তো! এরপর একেবারে টেনে নিয়ে যাবে।
যুধো নেমে পড়ল। বাসও প্রায় ফাঁকা। তার মানে যাত্রীরা নিজেরাই এখানটায় নামতে চায়।
জিপিও। এনকোয়ারি কাউন্টারের সামনে খাম হাতে এসে দাঁড়িয়েছে। লন্ডনের চিঠি। ওজন করিয়ে নিতে হবে। তারপর টিকিট কেনা। কাউন্টারে কোনও লোক নেই। ঘাড় ঘুরিয়ে দেখল, বিরাট হলঘরের মাঝখানে গোলাকার অঞ্চলটায় কিন্তু ক্রমেই লোকের ভিড় বাড়ছে।
যুধো পকেট থেকে কয়েন বের করে ঠুকতে লাগল। পাশের কাউন্টার থেকে একজন পার্টিশনের ওপর দিয়ে মাথা উঁচু করে বলল, হলটা কী? দেখছেন তো লোক নেই।
লোক নেই মানে? কাউন্টার বন্ধ হয়ে গেছে?
রসিকতা হচ্ছে! জিপিও কখনও বন্ধ হয়!
তাহলে লোক নেই কেন?
বলছে তো এসে পৌঁছায়নি। একটু দাঁড়ান কষ্ট করে।
এদিকে তো পৌঁছোল না, ওদিকে তো টিকিট বিক্রি শুরু হয়ে গেছে। লাইনও চড়চড় করে বাড়ছে। আমি যে দৌড়োতে দৌড়োতে এলাম, তার কী হবে?
খড়াত করে চেয়ার ঠেলে পাশের কাউন্টার থেকে ভদ্রলোক উঠে এলেন, দিন, দেখি কী আছে! একটু যদি ধৈর্য না থাকে মানুষের
ওজন করে খামের কোণে টিকিটের দাম লিখে দিয়েছেন। যুবো হাত বাড়িয়ে বলল, ধন্যবাদ। কিন্তু একটা কথা না বলে পারছি না। একটু আগেই আপনি বললেন, লোক নেই, আবার এখন দেখছি আপনিই সেই লোক, আপনি ছিলেন না বলেই কাজটা হচ্ছিল না। তা-ই না?
লোকটার মুখের দিকে তাকিয়ে যুথোর মনে হল, আর কথা বাড়ানো ঠিক হবে না। এটা আর তার জানতে বাকি নেই যে, কোনও প্রশ্নের ঠিকমতো জবাব জানা না থাকলেই মানুষ সবচেয়ে বেশি চটে যায়।
পাঁচ টাকার চেয়ে বেশি দামের টিকিট বিক্রির দুটো খুপরি। একটার সামনে লাইনে। অন্তত তিরিশজন দাঁড়িয়ে। পাশেরটা একেবারে ফাঁকা। সেটার সামনেই গিয়ে দাঁড়িয়েছে সে। এটাও নিশ্চয় লোক নেই কেস। ডাকাডাকি করলে তবে কাজ শুরু হবে।
দু-একবার আওয়াজ করতেই পাশের কাউন্টার রীতিমতো ধমকে উঠল, এরকম বিরক্ত করলে আমি কিন্তু টিকিট বিক্রি বন্ধ করে দেব। কালকেও সাত টাকা শর্ট হয়েছে।
পাশের সারির কয়েকজন লোকও যুধোর ওপর বিরক্ত, দেখছে এত বড় লাইন, তবু ওই কাউন্টারে গিয়ে হইচই। আমরা এত লোক কি সাধ করে লাইন দিয়েছি?
যুধিষ্ঠির বলল, এখান থেকে টিকিট বিক্রি হবে না এমন কথা তো লেখা নেই!
সবই কি লেখা থাকে নাকি! দেখছেন না, ঘুলঘুলির মুখে কাগজ চাপা রয়েছে!
সেই লাইনে এসেই দাঁড়াতে হল।
টিকিট মারতে গিয়ে আবার সমস্যা। এবার আর চেখে দেখতে হয়নি। দেখেই বুঝে নিয়েছে পদার্থটি কী। খুব ঘেন্না করেই আঠা লাগাল। খামটা যথাস্থানে অর্পণ করে এধার ওধার তাকিয়ে আবার যুধাকে ফিরে আসতে হল এনকোয়ারিতে। এবার অবশ্য লোকের সমস্যা নেই।
একটু জল কোথায় পাওয়া যাবে?
কী? জল? বাবা! এটা তো কাশী বিশ্বনাথ সেবা সমিতির হেড অফিস নয় ভাই
আঠা লাগিয়েছি, হাতটা ধোয়ার জন্য
লালদিঘিতে চলে যান। ওই তো সামনেই। লক্ষ লক্ষ লোক আঠা ব্যবহার করছে। এই প্রথম শুনলাম
পোস্টমাস্টারের কাছে অভিযোগ করবে, ঠিক করল যুধিষ্ঠির। একে বলে লাভ হবে না। কারণ জলের ব্যবস্থাই যদি না থাকে, তার জন্য নিশ্চয় এই চুনোপুঁটি দায়ী নয়। ঘড়ির দিকে তাকিয়ে অবশ্য মত পালটাতে হল যুধিষ্ঠিরকে। আজ আর সময় নেই।
মিনিবাস ধরতে রাস্তা পার হতে হবে। গাড়ির অফুরন্ত স্রোত। এত পুলিশ দাঁড়িয়ে রয়েছে, কিন্তু কেউই সাহায্য করছে না। লোকেরা ফুড়ত ফুড়ত করে পেরিয়ে যাচ্ছে ঠিকই, কিন্তু প্রাণের রিস্ক নিয়ে যুধো কোনও কাজ করতে রাজি নয়। প্রায় মিনিট চারেক দাঁড়াবার পর সুযোগ এল।
সাদা অ্যাম্বাসাডরটার নাম্বার প্লেটের ওপরে লাল হরফে লেখা গভর্নমেন্ট অব ওয়েস্ট বেঙ্গল। সামনে দিয়ে যাচ্ছিল। চোখ পড়ল পেছনের সিটের যাত্রীর ওপর। অবাক হল যুধা। রাস্তা না পেরিয়ে গাড়িটার পেছনের জানলার কাছে এসে দাঁড়াল। মাথা নামিয়ে ঝুঁকে দেখল। কোনও ভুল নেই। বারো-তেরো বছরের বেশি বয়স হবে না।
যুথোকে এইভাবে উঁকি মারতে দেখে ছেলেটা ভয়ে সিঁটিয়ে গেছে। ড্রাইভার ঘাড় ফিরিয়ে বলল, যাও, যাও। কিছু হবে না।
তোমার বয়স কত ভাই? যুবধা ড্রাইভারের কথা কানে তোলেনি। ছেলেটা তাড়াতাড়ি হাতল ঘুরিয়ে কাঁচ তুলে দিয়েছে। বুঝল, এদের মুখ দিয়ে কথা বের করা যাবে না। সে গাড়ির সামনে এসে দাঁড়িয়ে নোটবুক বের করে নম্বরটা লিখতে শুরু করল।
ট্রাফিক ছেড়ে দিয়েছিল। অসংখ্য গাড়ির অধৈর্য হর্নের শব্দে কান পাতা যায় না। বাঁ হাতে ওয়াকি-টকি বাজিয়ে সার্জেন্ট ছুটে এসে যুথোর কলার ধরে পাশে টেনে আনল, কী হে, পুলিশ হওয়ার আবার শখ চাপল কেন?
পুলিশ নয়। চাইল্ড লেবার। চোখ নেই!
তার মানে?
দেখলেন না! পশ্চিমবঙ্গ সরকার একজন নাবালককে চাকরিতে নিযুক্ত করেছে। কিছুতেই বয়স বলল না। তাই তো নাম্বারটা নিতে হল।
সার্জেন্টের মুখ থেকে হাসি মিলিয়ে গেছে। ব্যাপারটা মোটেই পাগলের কেস নয়। ওই গাড়িতে কার ছেলে ইস্কুলে যাচ্ছে, সেটা সার্জেন্ট ভালোই জানে।
কোন কাগজ থেকে? সার্জেন্ট প্রশ্ন করে।
কাগজ আবার কী!
টহলদারি একটা পুলিশের ভ্যানকে হাতের ইঙ্গিতে দাঁড় করিয়ে সার্জেন্ট বলল, লর্ড সিনহা। রিপোর্টার বলে যখন কবুল করছে না, একটু খোঁজখবর নেওয়া দরকার।
যুথো বাধা দেয়নি। লর্ড সিনহা রোড অবধি লিফট পাওয়া গেলে মন্দ কী! সেপাইজির সঙ্গে দু-একটা কথা বলার পরেই যুথোর ভুল ভাঙল। সহজে অব্যাহতি পাবে বলে মনে হচ্ছে না।
ঘড়ির দিকে তাকাল যুথো। সিদ্ধান্ত নিতে হবে। বারোটার মধ্যে বাড়ি ফিরতে হলে একটা অমানুষিক কাণ্ড না বাধালেই নয়। কোনটা ভালো? দেরি করে ফেরা, না।
ভিক্টোরিয়ার সামনে গাড়িটা সিগন্যালে আটকেছিল। সেপাইজি তার বাঁ হাতটা ধরে বসে ছিল। যুথো তার শরীরের ভঙ্গি এতটুকু না পালটে সেপাইজির হাতটাকেই আরও শক্ত করে চেপে ধরল। একটা ছোট্ট গোঙানি। যুদ্ধে হাত ছেড়ে দিতেই সে তিন পাক খেয়ে উলটে পড়ল সিটের নীচে।
লাফ মেরে নেমেই যুধো ছুট লাগাল। রাস্তা পার হয়ে সোজা ভিক্টোরিয়ার বাগানে। এখানে লোকজনের বেশ ভিড়। গা-ঢাকা দেওয়ার সুবিধে।
বারকয়েক পেছন ফিরে লক্ষ করেছে। না, কেউ তাকে অনুসরণ করছে না। খুব রক্ষা পেয়েছে এ যাত্রা। এখন হেলেদুলে একটা মিনিবাস ধরলেও ঠিক পৌঁছে যাবে সময়মতো।
নুড়ি-বিছোনো পথের ওপর দিয়ে হাঁটতে হাঁটতে পেল্লায় সিঁড়ির কাছে পৌঁছে যুথো ভাবল, হাতে একটু সময় থাকলে মিউজিয়ামটা দেখা হয়ে যেত। ইতিহাসটা তার এখনও বেশ কাঁচা। এখানে পলাশির আমবাগানের একটা গোলা আছে। সে কথা দিব্যি মনে আছে। অথচ পলাশির যুদ্ধের সালটা মনে পড়ছে না।
আপনা থেকেই সিঁড়ির দিকে চোখ পড়েছিল। যুদ্ধে নিজের চোখকে বিশ্বাস করতে পারে না। ঠিক দেখছে তো? লাল বুটি-বুটি স্কার্ট-পরা একটা মেয়ে পেছন ফিরে নামছে সিঁড়ি দিয়ে। ক্লাস টু কি বড়জোর থ্রি।
আট-দশ ধাপ নামার পর মেয়েটা আবার ছুটে উঠে গেল সিঁড়ি দিয়ে। স্বাভাবিকভাবেই। তারপর আবার সেই কাণ্ড। মুখটা সামনের দিকে করে এক-এক পা নেমে আসছে।
কয়েক সেকেন্ডের জন্য চোখে ঝাপসা দ্যাখে যুবো। তন্নতন্ন করে অনুসন্ধান চালিয়েও সে তার স্মৃতিভাণ্ডারে এই খেলার নাম খুঁজে পায়নি। হচ্ছে কী ব্যাপারটা? তা-ও যদি একা না হত তো একরকম। কয়েকজনে মিলে যদি দৌড় প্রতিযোগিতা চালাত। কিন্তু সঙ্গে তো কেউ নেই।
যুধিষ্ঠির উঠে এল কয়েক ধাপ। একটা লোক তাকে লক্ষ করছে দেখতে পেয়েই মেয়েটা হেসে বলল, কেউ পারবে না আমার সঙ্গে। আমি না তাকিয়েই ব্যাক করতে পারি।
বাহ। তা-ই তো দেখছি। কিন্তু এরকম করছ কেন?
ভালো লাগে।
ভালো লাগে? কেন?
মজা হয়। বাপি বকে। মা বলে, পড়ে যাবি। খেলা।
কী নাম খেলাটার?
নাম আবার কী? এমনি।
নাম নেই? শিখলে কী করে তাহলে?
শিখলুম মানে? নিজেই করি। কেউ তো করতে বলেনি।
নীচ থেকে মায়ের ডাক শোনা যায়। শিগগির নেমে এসো পম্পু। আর নয়।
যুধিষ্ঠিরকে দেখিয়ে দেখিয়ে পম্পু নিজস্ব কায়দায় নীচে নেমে গেল। সারাদিনে এরকম জটিল সমস্যার সামনে পড়তে হয়নি। এখন অবশ্য আর ভাববার সময় নেই।
বাড়ি ফেরার পর দু-জনের মধ্যে আলোচনা হচ্ছিল। হিসেবনিকেশ। একটা কথা সর্বজিৎ প্রথমেই সাফ জানিয়ে দিয়েছে। তাতে যুধিষ্ঠির যতই দুঃখ পাক। মানুষের তৈরি কোনও বুদ্ধিমান যন্ত্রের পক্ষে যা-ই করা সম্ভব হোক, বাচ্চাদের নাগাল পাওয়া মুশকিল। কার্যকারণ মেপে ওদের মতিগতির হদিশ লাভ করা সম্ভর নয়।
সর্বজিৎ বলল, পশুর কথা বাদ দিলে আমি দেখছি আর সবই ঠিক আছে। শুধু অন্যের ব্যাপারে নাক গলানোর অভ্যাসটাকে নিয়ন্ত্রণ করতে হবে। সেটা খুব জটিল কিছু নয়। একটা ট্রায়োড আর
নাক গলানো বলছ কেন? যুথোর আত্মসম্মানে লেগেছে। বরং বলল, আমার সত্যবাদিতার জন্যই মাঝে মাঝে অসুবিধে হচ্ছে।
সে তো হবেই। তা না হলে তোর নাম যুধিষ্ঠির রাখব কেন বল!
তার মানে, যুধিষ্ঠির বলতে তুমি জ্যেষ্ঠ পাণ্ডবকেই মিন করো? মহাভারত?
নিশ্চয়। তা ছাড়া আর কী?
আশ্চর্য ব্যাপার। কখনও বলোনি তো আগে। তাহলে তো আগেই জানতে চাইতাম। সত্যি বলতে ওই ইতি গজর ব্যাপারটা এখনও আমি ধরতে পারিনি। এদিকে বলছে, সত্যবাদী অবার ইতি গজ করতেও ছাড়ছে না।
সর্বজিৎ বুঝতে পারে, যুধো এখন তার নিজস্ব প্রবলেমগুলোকেও শনাক্ত করতে পারছে। কখন এবং কেন ইতি গজ বললেও মিথ্যেবাদী হতে হয় না, সেটাই এখন তার জানা দরকার।
[আনন্দমেলা, ২১ আগস্ট ১৯৯১]
টাইম মেশিন, ফান পোয়া ও ঝন্টুমামা
হাতের লেখার ওপর নজর দেওয়ার দরকার নেই। বড় বড় হরফ-ছাপা খামটাই বলে। দিচ্ছে, চিঠিটা কার কাছ থেকে আসছে। সায়েন্স ফিকশন সিনে ক্লাব উঠে যাওয়ার পর বোধহয় তিনবার দেশের প্রধানমন্ত্রী চেঞ্জ হয়ে গেছে। এ খাম এখনও একমাত্র থাকতে পারে
ব্যাপারটা ঝন্টুমামারও না-বোঝার কোনও কারণ নেই। কিন্তু ভাবখানা এমন করছে যেন কী না-জানি কাণ্ড ঘটে গেছে। কপাল খারাপ না হলে চিঠিটা কি আর ঝন্টুমামার হাতে পড়ে?
সিনে ক্লাবের খামে নিতান্ত ব্যক্তিগত প্রেমপত্র আছে বলে দাবি করা সম্ভব নয়। অগত্যা খুলতেই হল।
জুলাই মাস পড়ার পর লেখককে লেখা সম্পাদকের চিঠি এরকম সংক্ষিপ্তই হয়। ঝন্টুমামা ঘাড়ের পাশ দিয়ে ঝুঁকে সদ্য-বর্ণজ্ঞানসম্পন্ন বালকের মতো মহা আনন্দে নিজের বিদ্যা জাহির করতে শুরু করলটেলিফোনে না পেয়ে এই চিঠি। ঝন্টুমামার গল্প একনিমেষে এখুনি একটা নামাও। সাত দিনেই পাঠাও। পুজোয় ঝন্টুকেই চাই।
হাহাকার না হুংকার, ঠিক বোঝা গেল না। কিন্তু প্রশ্নটা পরিষ্কার। কত দিন ধরে চলছে এসব কাণ্ড?
বাংলা বা ইংরেজি গল্পের বইয়ের সঙ্গে কোনও খাতির নেই বলেই ঝন্টুমামা জানতে পারেনি যে, সাহিত্যেও তার নাম কীরকম ছড়িয়ে পড়েছে।
বোঝাবার চেষ্টা করলাম। প্রায় চোখ বুজে শুনল। খুব ধৈর্য ধরে। তারপর নম্রভাবে বলল, তোকে আর কষ্ট করতে হবে না। এখন থেকে আমার ডিমান্ড আমিই মেটাব।
কে কাকে বোঝাবে যে, সম্পাদক যে ঝন্টুকে চায়, স্বয়ং ঝন্টুও তা সরবরাহ করতে পারবে না। তা পারে শুধু লেখক। সাহিত্যিক।
শেষ অস্ত্র প্রয়োগ করলাম, ঝন্টুমামা, তুমি লিখলে যে আত্মজীবনী হয়ে যাবে। চেয়েছে তোমায় নিয়ে গল্প।
আমি যদি সত্যিই ফেমাস হই, আমি করে লিখলে আরও কাটতি বেশি হবে। দেখে নিস
দেখে নেওয়ার কিছু ছিল না। ঝন্টুমামার সাহিত্য-প্রচেষ্টা যথাবিধি সাত দিনের মধ্যেই নাকচ হয়ে ফিরে এল। শুধু তা-ই নয়, সম্পাদকের চিঠি পড়ে মনে হল, তিনি ভেবেছেন, আমিই বুঝি এই স্টান্টটা মারার চেষ্টা করেছি। নাম ভাঁড়িয়ে। না হলে এই উক্তির কী মানে হয়, লেখাটা তো উতরোনো চাই, তার পরে চমক।
ঝন্টুমামাকে বললাম, দেখলে তো, শুধু তোমার লেখাটাই বাতিল হল না, লেখক হিসেবে আমার সম্বন্ধেও তুমি সন্দেহের কালো মেঘ জমিয়ে দিলে। এর মোদ্দা ফলটা হল একটাই। ফি-বছর একবার অন্তত তোমার নামটা ছাপার হরফে লোকে পড়ত
চারমিনারের ধোঁয়ার আড়াল থেকে ঝন্টুমামা অবহেলা ছুঁড়ে দিল, ক-টা লোক এখন পড়ে? ছাপা হরফে নাম বেরোলেই লোকে আর বিখ্যাত হয় না।
তা বিখ্যাত হওয়ার জন্য এখন তোমার পরবর্তী কার্যক্রমটা কী? জিজ্ঞেস করতে পারি?
স্বচ্ছন্দে। পুজোসংখ্যায় লেখাটা বেরোল না বলেই প্রতিশোধ নেওয়ার জন্য মহাসপ্তমী বেছে নিয়েছি। রাত আটটা পঞ্চাশ। চ্যানেল এ। অল ইন্ডিয়া নেটওয়ার্ক।
অনেক প্রশ্ন করেও একটিবারের জন্যও মুখ খোলাতে পারিনি। কী কুক্ষণে যে ঝন্টুমামাকে জনপ্রিয় করেছি। এবার কোনও পুজোসংখ্যায় একটাও লেখা ছাপা হল না। সারাক্ষণ শকুনের মতো শুধু পাহারা দিয়েছে, যাতে ঝন্টু-চরিত্র আমার লেখায় না আসে।
একটা জিঘাংসা নিয়ে অপেক্ষা করছিলাম সপ্তমীর জন্য। খবরের কাগজ থেকে টেলি নিউজ, সাপ্তাহিক সব বারবার উলটে দেখেছি, ওই আটটা পঞ্চাশের প্রোগ্রামের কোনও হদিশ মেলেনি। সবটাই কি ধাপ্পা?
আটটা পঞ্চাশ। স্মিত হাসিতে পর্দা ভরিয়ে ঘোষক জানাল, এখন আরম্ভ হচ্ছে। বিজ্ঞাপনদাতার ধারাবাহিক অনুষ্ঠান কালান্তরের যাত্রী। স্যাটেলাইটের মধ্যস্থতায় একটি জীবন্ত অনুষ্ঠান।
পর্দার ওপর কে যেন নানা ধরনের কয়েক বোতল রং উপুড় করে দিয়ে ঘেঁটে চলেছে। ভাষ্যকারের গলা শোনা যায়। সন্দেহ নেই, ঝন্টুমামাই!
সময়ের সমুদ্র পেরিয়ে ছুটে চলেছি। শুধু অন্ধকার। এখানে অন্ধকারের শব্দ নেই, কিন্তু রং আছে। সময়ের অন্ধকার বড় এলোমেলোভাবে রঙিন। কিন্তু কোথায় চলেছি আমি? সামনে না পেছনে? কোথায় গিয়ে থামব? মাপ চেয়ে নিচ্ছি। আমার টাইম মেশিন এখনও নিখুঁত নয়। প্রথম মোটরগাড়ি যখন তৈরি হয়, তখন কি তার ব্যাক গিয়ার ছিল? আমার কালান্তরের যন্ত্রযানেরও নেই। কাজেই আমি শুধু এগোতে পারি। ভবিষ্যৎ যাত্রা। প্রথম যুগের মোটরগাড়ির না ছিল গতি মাপার, না ফেলে-আসা পথের হদিশ নেওয়ার যন্ত্র। স্পিডো বা মাইলোমিটার। আমারও একই অবস্থা। কী বেগে ভবিষ্যৎ পেরিয়ে চলেছি বা ব্রেক কষার পর ঠিক কোন কালে এসে থামব, জানি না। তবে এটা ঠিক যে, যেকালেই এসে মেশিন ভিড়োই, তার ভৌগোলিক অবস্থান ওই ১৯৯১-এর ভবানীপুরের কাঁসারিপাড়া, যেখান থেকে যাত্রা শুরু করেছি।
আমার মেশিনের সঙ্গে লাগানো একটা ছোট্ট স্ক্রিন আমায় বলে দিচ্ছে, আপনারা ঠিক কী দেখছেন এখন। নিজেকে আপনাদের আসনে বসিয়ে এটাও বুঝতে পারছি যে, এলোপাথাড়ি ওই রঙের তাণ্ডব ইতিমধ্যেই আপনাদের কাছে বোরিং ঠেকছে। বেশ। এই ব্রেকের প্যাডেলে পা রাখছি। তিন ইঞ্চি পা নামালেই ভবিষ্যতের দুনিয়ায় গাড়ি থামবে। আমি নেমে আসব। শুধু একটাই অনুরোধ। আপনারা জানেন এটা লাইভ প্রোগ্রাম। অর্থাৎ আমার প্রথম অভিজ্ঞতালাভের মুহূর্তে আপনারাও তার শরিক হবেন। আমি যা প্রথম দেখব, জানব, একই সঙ্গে আপনারাও তা-ই দেখবেন, জানবেন। বুঝতে পারছেন, কোনও প্রতিশ্রুতি দিতে পারব না। চমক কি বিপদ। আনন্দ কি আতঙ্ক! আমি গাড়ি দাঁড় করাচ্ছি।
গলা ঝন্টুমামার, কিন্তু এই ভাষা কখনও নয়। তাহলে আর তার সাহিত্য প্রচেষ্টা অমনোনীত মার্কা নিয়ে রিটার্ন-পোস্টে ফেরত আসত না। পর্দার রঙের খেলাও ইলেকট্রনিক্সের কৌশলে গবেষণাগারেই তৈরি হওয়া সম্ভব। সব বুঝেও একটা কৌতূহল ক্রমশ মাথাচাড়া দিচ্ছে।
হঠাৎ ফিল্ম ছিঁড়ে যাওয়ায় মতো পর্দায় কিছু হিজিবিজি। ছবি আবার ফিরে এসেছে, কিন্তু শব্দ নেই। রংও নেই। নির্বাক যুগের সাদা-কালো প্রোজেকশন। ফোকাসেরও গণ্ডগোল।
তা হোক, কাঁসারিপাড়ার আগামী যুগের ছবির টানে ঝুঁকে বসেছি। পেল্লায় সব স্কাইস্ক্র্যাপারে ঠাসা। তারই ফাঁকে ফাঁকে বেশ সাজানো এক-একটি দ্বীপ। ডালপালায় ভরা। চোখে পড়ার মতো পান্থপাদপের ছড়াছড়ি। বাড়িগুলো সবই ছ-কোনা, মৌমাছির চাকের মতো। কিন্তু ছবি একটুও নড়ছে না। ক্যামেরা একেবারে স্থির। দর্শকদের সইয়ে নেওয়ার জন্য ব্যবস্থা?
স্থিরচিত্র হয়ে থাকার জন্যই চোখে পড়ল, এই ছ-কোনা সব অট্টালিকার চেয়েও কিন্তু উন্নতমস্তকে কলশি মাথায় একটি গম্বুজ। সন্দেহ নেই, মন্দিরের চূড়া।
কিন্তু মন্দিরের চূড়াই যদি হবে, তবে অমন পিসার টাওয়ারের মতো কাত হয়ে রয়েছে কেন? সর্বনাশ! মন্দির কেন, এবার বোঝা যাচ্ছে, ছবির ফ্রেমে পুরো ল্যান্ডস্কেপটাই ত্যারচা হয়ে রয়েছে। সব বাড়িই ঠিক ওই অ্যাঙ্গলে রয়েছে। ব্যাখ্যা খুবই সরল। ক্যামেরাটাই কাত হয়ে আছে। শুধু তা-ই নয়, ক্যামেরাটা ঝন্টুমামার হাতেও নেই। না হলে ছবি কখনও এরকম স্থবির হতে পারে না।
অ্যাক্সিডেন্ট? ঝন্টুমামার হাত থেকে ক্যামেরা ছিটকে পড়েছে? শব্দ ও রঙের হানির কারণও নিশ্চয় এই আঘাত। কিন্তু ঝন্টুমামাও কি আহত? না হলে নিশ্চয়
বুকের মধ্যে একটা ব্যথা। সুদূর ভবিষ্যতে ঝন্টুমামার দুর্ঘটনাজনিত প্রাণত্যাগের সাক্ষী হতে হবে, সেটা দুঃখজনক ঠিকই, কিন্তু তার চেয়েও আপশোশের কথা, গাছে তুলে এভাবে মই কেড়ে নেওয়া ভবিষ্যতের এই নির্বাক একঝলক দৃশ্যই কি প্রথম এবং শেষ? প্রতিশ্রুতির সঙ্গেই পরিণতি?
কিন্তু একটা লোক হঠাৎ আছড়ে পড়েছে রাস্তার মধ্যে, তাকে উদ্ধার করতে কেউ এগিয়ে আসছে না কেন?
সরি ফর ইনটারাপশনটিভির বাঁধা বুলিটা একঝলক জ্বলেই নিবে গেল। একটা কিছু ঘটেছে। মানে ছবি নড়ছে। বলা ভুল হল। ছবি নড়েনি, কিন্তু ক্যামেরায় চোখের খুব কাছ দিয়ে একজন হেঁটে গেছে বলে ছবিটা ব্ল্যাক-আউট হয়ে গিয়েছিল মুহূর্তের জন্য, তারপরে আবার সেই একই দৃশ্য।
ভবিষ্যতে কোনও মানুষ কি তাহলে ঝন্টুমামার সাহায্যে এগিয়ে এল?
উত্তর পেতে দেরি হয়নি। উচ্চ-আধুনিকা এক কিশোরী। পরনে খাটো স্কার্ট। পনিটেল। কোনও অলংকারের চিহ্ন নেই। হাত তুলে মুখ ঢাকা দেওয়ার আগেই কিন্তু তার দু-চোখের আতঙ্ক আমরা দেখেছি। সে কি ক্যামেরার ভীতি? নাকি অতীত যুগের প্রাণী হিসেবে ঝন্টুমামা একনজরেই চিনে ফেলেছে?
ঝন্টুমামা ক্যামেরা না সরিয়েই বলে উঠল, ধন্যবাদ। তুমি আমাকে টেনে বার না করলে এমনভাবে গাড়ি উলটে পড়েছিল যে, বোধহয় দম বন্ধ হয়েই
ঝন্টুমামা কথা শেষ করার আগেই মেয়েটা মুখের সামনে থেকে হাত সরিয়ে ঠোঁটের কাছে ডান হাতের আঙুল তুলে ইঙ্গিত করল, চুপ চুপ! তার আতঙ্কের সঙ্গে এবার মিনতি যুক্ত হয়েছে। ঘন ঘন এপাশ-ওপাশ তাকাচ্ছে। এখুনি ছুটে না পালালে যেন প্রাণসংশয় হবে, তবু সিদ্ধান্ত নিতে পারছে না।
ঝন্টুমামা ফিশফিশ করে বলল, কী সাংঘাতিক! এরা কথা না বলেই মনের ভাব প্রচার করতে পারে। শুধু তা-ই নয়, এখানে কথা বলা, মানে শব্দ করে কথা বলা গহিত অপরাধ। একমাত্র মন্দিরের পুরোহিতরাই শুধু মন্ত্রপাঠের সময় শব্দ উচ্চারণের অধিকারী।
ক্যামেরার চোখ জুম করে মন্দিরের চুড়ো ধরেছে। এই প্রথম শোনা গেল ভাবীকালের শব্দ। ঘণ্টা বাজছে মন্দিরে।
মেয়েটি প্রচণ্ড বিপদে পড়েছে। ওর প্রেমিককে পুরোহিতরা ধরে নিয়ে গেছে। কন্সক্রিপশন। কারণ তার ডান হাতের কড়ে আঙুলে একটি তিল আছে আর উজ্জয়ন্ত সংহিতার মতে এই তিলধারীরাই ভবিষ্যতে যাজ্ঞিক পদগ্রহণের উপযুক্ত। মেয়েটিকে ধরার জন্য ওরা এখন হন্যে হয়ে ঘুরে বেড়াচ্ছে। আমি বিদেশি, শুধু এইটুকু বুঝেই ও আমার সাহায্য চেয়েছে।
ক্যামেরা আবার নড়েছে। ঝন্টুমামা জানাল, এখন কিছুক্ষণ আমার পক্ষে ক্যামেরা অপারেট করা সম্ভব নয়। আমি সুবিধেমতো জায়গায় এটাকে বসিয়ে দিচ্ছি। রিংকিরই শুধু আমাকে প্রয়োজন নয়, ওর হেল্প ছাড়া আমার পক্ষেও এই গাড়ি মেরামত করা সম্ভব নয়। যেটা এই মুহূর্তে আপনাদের মনোরঞ্জনের চেয়ে অনেক জরুরি।
অটো স্ট্যান্ডে বসানো ক্যামেরা তিন সেকেন্ড অন্তর আপনা থেকে পঁচিশ ডিগ্রি পাক খেয়ে আবার দাঁড়িয়ে পড়ছে। ঝন্টুমামার কথা বিশ্বাস করতে হলে আমরা সুদূর ভবিষ্যতের কাঁসারিপাড়ার ভিউ দেখছি ঘুরে ঘুরে।
ঝন্টুমামার টাইম মেশিনও ধরা দিয়েছে। সিনেমায় দেখা ওয়েলসের গল্পের সঙ্গে কোনওই মিল নেই। অনেকটা হোভারক্র্যাফটের মতো চেহারা। ঝন্টুমামাকেও এই প্রথম। দেখলাম। ডান হাতটা বুকের কাছে চেপে রয়েছে। টি-শার্টটা রক্তে লাল। বেশ ভালো জখম হয়েছে। রিংকি হাতে রেঞ্জ বাগিয়ে কী সব টানাটানি করছে। ঝন্টুমামা ঝুঁকে পড়ে নির্দেশ দিচ্ছে।
সুন্দরীদের সাধারণত কাশ্মীরের বাগানে গাছের গুঁড়ি পাকড়ে হেলাদোলা করতে দেখা যায়। এরকম মেহনতের কাজের মধ্যে দিয়ে যৌবনের চার্ম কিন্তু আরও বেশি ধরা দিচ্ছে। প্রাণের আশঙ্কা না থাকলে ঝন্টুমামা অনেক বেশি উপভোগ করতে পারত।
ক্যামেরার চোখ ঘুরে যায়। আর একটা উঁচ যেন তরল নাইট্রোজেনের শীতলতা ঢুকিয়ে দেয় মনের মধ্যে। কয়েকশো লোকের একটি নির্বাক বাহিনী জমা হয়েছে ঝন্টুমামাদের একপাশে। দুটো মাল্টিস্টোরির মাঝখানের প্যাসেজে। ঝন্টুমামারা ঘাড় ফিরিয়েও ওদের দেখতে পাবে না। আমরাও শুধু ওদের শরীরের আধখানা দেখতে পাচ্ছি। কোমরের তলার অংশ। বাকিটা ক্যামেরার ফ্রেমের বাইরে। গেরুয়া রঙের ঢোলা পাতলুন আর কালো বুটজুতো।
নির্বোধ ক্যামেরা বেশ কয়েক মিনিট ধরে অপ্রয়োজনীয় দৃশ্যাবলি দেখিয়ে উৎকণ্ঠার আগুনে ইন্ধন জোগাচ্ছে।
ঝন্টুমামা আর রিংকি এখনও বিপদের আঁচ পায়নি। গাড়ি সারানো নিয়ে হিমশিম। বোঝাও মুশকিল, আর কতক্ষণ লাগবে। গেরুয়া সৈন্যরা ছুটে এলে দু-মিনিটও সময় পাবে না। তা ছাড়া ওদের হাতে অস্ত্রশস্ত্র আছে কি না তা-ই বা কে জানে।
গেরুয়া সৈন্যরা একভাবে দাঁড়িয়ে। শুধু নজর রাখছে। হঠাৎ ময়ূরের মতো পেখমওয়ালা একটা পাখি কোত্থেকে যেন সামনের গাছের ডালে এসে বসল। অদ্ভুত চেহারা। কিন্তু তারিফ করার সময় পাওয়া গেল না। তার সুরেলা কণ্ঠ একবার ডেকেই থেমে গেছে চিরতরে। ডাল থেকে লুটিয়ে পড়েছে মাটিতে। ছোট্ট একটা তির এসে বিঁধেছে তাকে। গেরুয়া সৈন্যদের নিশ্চয় টেলিস্কোপিক ধনুক আছে। না হলে এভাবে একবারে ওখান থেকে লক্ষ্যভেদ করতে পারত না।
আর আহাম্মুক ক্যামেরার নির্ভুল গতিবিধির জন্য ঘড়ি ধরে প্রতীক্ষা। অস্ত্র কোনও শব্দ না করলেও একটি শব্দকে আচমকা নিহত করেছে। সেই সুবাদে ঝন্টুমামারাও বিপদের গন্ধ পেয়েছে। রিংকি আর ঝন্টুমামা দু-জনে টাইম মেশিনটা ঠেলে নিয়ে চলেছে সবচেয়ে কাছের বাড়িটার দরজার দিকে। বারবার পেছনে তাকাচ্ছে রিংকি। দরজার ঠিক মুখে দাঁড়িয়ে সে বোধহয় ফেলে-আসা ক্যামেরাটার দিকে দৃষ্টি আকর্ষণ করতে চেয়েছিল। ঝন্টুমামা বাঁ হাতে সুন্দরীর কোমর জড়িয়ে টেনে নিল। আগে পরিবহনব্যবস্থা সামলাও
ক্যামেরার চোখ ফেরাল, আর সেই মুহূর্তে আর-একটি তির ছুটে এসে তাকে চূর্ণ করে দিল। প্রচণ্ড শব্দে যেন আমার টেলিভিশন পর্দাটাই গুঁড়ো-গুড়ো হয়ে গেল, এমনই এফেক্ট শব্দ আর রঙের তাণ্ডবে।
তবে কি এখানেই দি এন্ড! সিঁদুররাঙা টিভি ঘোষকের মুখে ডাকটিকিটের হাসি বলল, টেলি-সংযোগ ছিন্ন হয়নি পুরোপুরি, ঝন্টু সেন জানিয়েছেন, কয়েক সেকেন্ডের মধ্যেই তিনি দ্বিতীয় ক্যামেরা চালু করবেন। তার আগে আপনাদের কাছে বিশেষ একটি অনুরোধ। এই অনুষ্ঠান শুধু সাবালকদের জন্য। এই মুহূর্তে সেই মর্মে সেন্সর বোর্ড আমাদের নির্দেশ পাঠিয়েছেন। ছোট ছেলেমেয়েদের পক্ষে এই বিভীষিকার স্বাদ না-পাওয়াই ভালো। বিশেষ করে তার পরিণতি যখন আমাদের সকলেরই অজানা।
একটি মন-চনচনে হাসি দিয়ে রিংকি আমাদের অভ্যর্থনা জানাল। সেই সঙ্গে ঝন্টুমামার গলা, আমরা এখন ডি টোয়েন্টি সেভেন বিল্ডিং-এর দু-হাজার সাতাশ নম্বর ফ্ল্যাটে। সাতাত্তরতলায়। টাইম মেশিন রেডি। আর কেউ আমাদের ছুঁতে পারবে না। কয়েকশো বছর চোখের পলকে পেরিয়ে যাব। রিংকিই আমাকে পথ দেখিয়ে এলিভেটরে করে এই আপাতত-ফাঁকা ফ্ল্যাটে নিয়ে এসেছে।
এই প্রথম রিংকির গলা শোনা গেল। বেশ আদুরে-আদুরে ব্যাপার। কথা বলার অভ্যাস নেই বলেই কি এরকম শোনাচ্ছে? আর রিস্ক নেওয়ার কী দরকার বিদেশি? চলোনা, আমরা কোথাও চলে যাই!
যাব তো নিশ্চয়। তার আগে একটু দেখে নিই। সবাইকে যতটা পারি দেখিয়ে দিই এ যুগের হালচাল।
আর কিন্তু সময় বেশি নেই। ঘরগুলো সব সাউন্ডপ্রুফ, কিন্তু সেই সঙ্গে ভয়েস ডিটেক্টর আছে। কথা বললেই লালবাজারের কন্ট্রোলরুমে ধরা পড়বে। বড়জোর মিনিট পাঁচেক
-কী বললে, লালবাজার? পুলিশের হেড কোয়ার্টার? এখনও আছে?
হ্যাঁ। আছেই তো!
আর কী আছে? আর এরকম কী আছে? ঝন্টুমামা এত উত্তেজিত যে, খেয়ালই করেনি রিংকির পক্ষে এই প্রশ্নের মর্ম অনুমান করা সম্ভব নয়।
ঝন্টুমামা ক্যামেরা হাতে ফ্ল্যাটের মধ্যে ঘুরতে ঘুরতে পরবর্তী প্রশ্ন ছুঁড়ে দেয়, এটা কোন সাল বলতে পারেন?
মাচ বেটার। এটার তবু মানে হয়।
রিংকি বলল, ম. ম. তিন হাজার সতেরো।
-কী বললে? ম. ম.তার মানে?
-ম. ম. মানে মহামন্দির। মহামন্দির প্রতিষ্ঠা থেকে আমাদের কালগণনা হয়। বলতে বলতেই রিংকি ঘরের কোণে দাঁড়-করানো একটা যন্ত্রের সুইচ টিপে ধরতেই একফালি কাগজ বেরিয়ে এল। আজকের খবর। প্রিন্ট আউট।
ঝন্টুমামা ছোঁ মেরে তুলে নিল কাগজটা। ক্যামেরায় চোখ দিয়ে আমরা এবার টেলিভিশন স্ক্রিনেই খবর পড়ছি। যাক, বাংলা ভাষাটা তখনও টিকে আছে?
নবজাতক
সেন্ট্রাল ইনটেলিজেন্স ব্রাঞ্চের ইনটেলেকচুয়াল অফিসার গুহলাহিড়ির তৎপরতায় কলকাতায় মাল্টিস্টোরি থেকে এক পুরুষ ও এক মহিলাকে গ্রেফতার করা হয়েছে। এরা প্রায় তিন বছর ধরে সবার চোখ এড়িয়ে এখানে বাস করেছে। শুধু তা-ই নয়, একটি সন্তানের বাবা-মা-ও হয়েছে
ঝন্টুমামার হাতে রিংকির হ্যাঁচকা টান লাগার জন্যই নিশ্চয় খবরের কাগজের হরফগুলো অমন লাফিয়ে উঠে আউট অব ফোকাস হয়ে গেল।
ওরা উঠছে এলিভেটর দিয়ে
ঝন্টুমামা নিরাসক্তউঠুক। দরজা ভাঙতে কতক্ষণ লাগবে?
ওদের মাস্টার চাবি আছে।
ঠিক আছে, তুমি তাহলে উঠে বোসো। আমি একবার ঝট করে ডাইনিং রুমটা দেখে নিই। দেখিয়েও দিই।
ডাইনিং রুমে টেবিল নেই। মেঝের তিনটি আসন পাতা। কিন্তু তা ছাড়া সবই রীতিমতো চকচকে ও আধুনিক। কাবার্ড থেকে কয়েকটা টিল্ড ফুটের কৌটো নিয়ে নাড়াচাড়া করতে করতে হঠাৎ ঝন্টুমামা যেন ইলেকট্রিক শক খেল।
ক্যামেরাটাকে কৌটোর লেবেলে ফোকাস করতেই আমরা সারস পাখির ছবিওয়ালা পরিচিত লেবেলটা আবিষ্কার করেছি। সুইস টেকনোলজিতে তৈরি মালপোয়া। ফান-পোয়া। গত সাত দিন ধরে খবরের কাগজ আর টিভি-র বিজ্ঞাপনের দৌলতে এমন কেউ নেই, যে ফান-পোয়র নাম শোনেনি। ফান-পোয়ার দৌলতে আর-একটা তথ্য আমরা আবিষ্কার করেছি।
ঝন্টুমামা যে ফান-পোয়া টিনটা ক্যামেরায় সামনে তুলে ধরছে, তাতে ছোট ছোট হরফে, কিন্তু ব্রাইট রঙে, মানে লাল রঙে ঘোষণা করা আছে :
তিন হাজার সতেরো বছর ধরে এই রসালো মিষ্টান্ন বাঙালিদের অতি আদরের বস্তু।
ঝপ করে ছবি নিবে গেল। পর্দা অন্ধকার। তারপরেই আবার সেই সুন্দরী হাসি। স্যাটেলাইট সংযোগ বিচ্ছিন্ন হওয়ার জন্য আমরা দুঃখিত। এখন দেখবেন
ব্যাপারটা নিয়ে চিন্তা করার সময় দেয়নি কলিং বেল। নিলয় আর তার বউ এসে পড়েছে।
শেমফুল!ঘরের মধ্যে পা দেওয়ার আগেই ঘোষণা করল নিলয়।ঝন্টুমামার এই অধঃপতন কল্পনাতীত। শেষে একটা বিজ্ঞাপন এজেন্সির হয়ে তাদের পণ্যকে বাজারে চালু করার জন্য এইরকম কমার্শিয়াল উদ্যোগে নিজে নাম জড়ানো!
সুজাতা বাধা দিল, তোমার সবেতেই বাড়াবাড়ি। আমি তো দম বন্ধ করে দেখছিলাম
সব ধাপ্পাই ওইরকম থ্রিলিং হয়। এই কলকাতারই কোনও স্টুডিয়োয় বসে পুরোটা ফিলম করেছে। টাইম মেশিনের কারবার বলে চালিয়ে দিলেই হল! আর টিভি কর্তৃপক্ষেরও বলিহারি! কিছু না বুঝে
আমি বললাম, তাহলে ওই ফান-পোয়র বিজ্ঞাপন করা হচ্ছে বলে টনক নড়েছে বলেই কি প্রোগ্রামটা হেঁটে দিল?
-সার্টেনলি। কিন্তু তার আগেই ওরা ব্যাবসা গুছিয়ে নিয়েছে ভাই!
সুজাতা বলল, তোমরা যা-ই বলল, আমি কিন্তু একটা কথা কিছুতেই ভুলতে পারছি না। ফান-পোয়া তিন হাজার সতেরো বছর ধরে চালু, আবার ঝন্টুমামা যেকালে গিয়েছিলেন, সেটাও ম. ম. তিন হাজার সতেরো! তার মানেটা কী দাঁড়াচ্ছে, তোমরা কি খেয়াল করেছ?
আমি আর নিলয় রীতিমতো ঘাবড়ে গিয়ে এ ওর মুখের দিকে দেখছি, সুজাতা বলে উঠল, তার মানে ম. ম. অর্থাৎ মহামন্দির এই বছরেই স্থাপন হতে চলেছে। মহামন্দির সত্যিই যদি স্থাপিত হয়, তাহলে আর ঝন্টুমামাকে তোমরা ধাপ্পাবাজ বলতে পারবে না।

রোবু আর ভুতো
দেখে দেখে ঠিক আজকেই মা অফিস থেকে ফিরতে বেজায় দেরি করছেন। দীপ বারবার উঁকি মারছে বারান্দা থেকে। নতুন কিছু করে ফেলার পর এই এক মুশকিল। কাউকে না দেখানো অবধি শান্তি নেই।
বুলাকে দীপ একরকম টেনে নিয়ে এসেছে খাওয়ার ঘরে। টেবিলের ওপর আচারের একটা খালি বোতল আর প্লেট-ঢাকা দুটো জলের গেলাস। আর প্রত্যেকটার মধ্যে একটি করে বন্দি মাকড়সা।
ধমক খেল রিনার মা, দেখলেই যখন এই কাণ্ড চলছে, আরও দুটো খালি বোতল খুঁজে পেলে না? ভাবো তো, ওই গেলাস দুটো কখনও যদি খাওয়ার গেলাসের মধ্যে মিশে কথা শেষ করার আগেই শিউরে উঠল বুলা।
দুটো খালি বোতল জোগাড় করা, দীপকে বুঝিয়েসুজিয়ে মাকড়সা দুটো তাতে ট্রান্সফার এবং বিষাক্ত গেলাস দুটো ভেঙে বাতিল করার আধ ঘণ্টা পরে বাড়ি ফিরেছে অলোক।
মায়ের চেয়ে বাবা ঢের সায়েন্টিফিক। এক ঘণ্টা ধরে খুব আগ্রহ নিয়ে শুনেছে এই ভয়ানক জন্তুদের বন্দি করার কলাকৌশল। কিন্তু শিখিয়ে কোনও লাভ হয়নি। একটা ফাঁকা বোতল এগিয়ে দিতেই বাবার মুখ শুকিয়ে গিয়েছে। নিজে হাতে মাকড়সা ধরার সাহস নেই।
দীপ টিভি দেখছে। পাশের ঘরে এসে অলোক বলল, বুলা, কাল তোমার মা-কে একবার জিজ্ঞেস করো তো, ফ্যামিলির মধ্যে কোনও পাগলামির নজির আছে কি না!
আগে তুমি তোমার বাড়িতে সেই খবর নাও। কেন, দু-বছর আগে যে বলতে, এটা প্রতিভার লক্ষণ!
আহা, পিঁপড়ে আর মাকড়সা কি এক হল? পিঁপড়েদের আচার-আচরণ স্টাডি করা, সেটা তো সত্যিই এনকারেজ করার মতো। কত বিজ্ঞানী এই নিয়ে
হয়েছে। কোনও কিছুরই বেশি বাড়াবাড়ি ভালো নয়। কেরোসিন দিয়ে পিঁপড়ে মারার পর কী কাণ্ড বাধিয়েছিল, মনে আছে? তা-ও তো লুকিয়েই করেছিলাম। দু-দিন বাদে পিঁপড়েরা নিজে থেকে দেখা না দিলে বোধহয় বাড়িই ছাড়তে হত। পিঁপড়েওয়ালা বাড়ি খুঁজতে হত!
অলোক বলল, ব্যাপারটা খুব সোজা। ক্লাস টু-এ জীববিজ্ঞান, তারপর এক বছর গ্যাপ, এবার আবার
ভাগ্য ভালো যে, রসায়নবিদ্যার হাত থেকে রেহাই পাওয়া গিয়েছে।
গত বছর দীপ প্রতি মাসে গড়ে একটা করে গ্যাস সিলিন্ডার ফাঁকা করেছে জলটল ফোঁটাতে আর রেফ্রিজারেটারটাকে হাসপাতালে পাঠিয়েছে।
অলোক ভুরু কুঁচকে বলল, ওহ্, সে কথা হচ্ছে না। ব্যাপারটা জীববিজ্ঞান বা কেমিস্ট্রি নয়। আসলে ওর কিছু করার নেই। সেই দুপুর বারোটা থেকে ছটা। অফিস থেকে আমাদের বাড়ি না-ফেরা অবধি। বড় হচ্ছেরিনার মা তো আর ঠিক বন্ধু নয়।
কী করতে বলো?
পাড়ার ছেলেদের সঙ্গে খেলুক বিকেলবেলা। কিছু ক্ষতি হবে না। অন্তত বাড়িতে আটকে রাখার চেয়ে বেটার।

গলির মোড়ে পা রাখতেই একটা বেজায় হেঁড়ে গলার চিৎকার বহু দুর থেকে কানে। এসেছিল। বাড়ির সামনে পৌঁছোবার পর বুলা একসঙ্গে একাধিক আবিষ্কার করল। আওয়াজটা আসছে তাদেরই তিনতলার ফ্ল্যাটের বারান্দা থেকে। আওয়াজটা তৈরি করছে দীপ। মা-কে অভ্যর্থনা জানাবার জন্যই গলা মোটা করে জনপ্রিয় টিভি সিরিয়ালের কলি গাইতে লাগল।
অলোক বাড়ি ফিরতেই বুলা ঘোষণা করল, সাপ ধরুক কি ব্যাং, বাড়িতেই থাকতে হবে ওকে। পাড়ার ছেলেদের সঙ্গে কিছুতেই মিশতে দেব না। পড়াশোনায় গোল্লা পাক, তাতেও কিছু যায়-আসে না। এসব চলবে না বলে দিচ্ছি।
সাত দিন সময় চেয়েছিল অলোক। কিন্তু তিন দিনের মাথায় রোবুকে নিয়ে বাড়ি ফিরল। দীপের সঙ্গী। বাড়িতে থাকবে। সারাক্ষণের সঙ্গী।
রোবুর সঙ্গে কয়েক ঘণ্টার মধ্যেই জমে গিয়েছে দীপের। রোবু মানেই যে রোবট, সেটা দীপ ভালোই জানে। যন্ত্রমানুষ। কিন্তু চেহারা দেখে ধরার উপায় নেই। সেকেলে নাটবোল্ট আর রিভেট-মারা খটমটে নকল মানুষ নয়। এরা হিউম্যানয়েড। গায়ে হাত রাখলে নরম চামড়ার তলায় রক্তের আমেজ অবধি অনুভব করা যায়। বেজায় মানুষ।
সবচেয়ে বড় কথা, দীপের ক্লাসের বন্ধুদের মধ্যে বারোজনের রোবু-বন্ধু আছে। তাদের অনেক গল্প সে শুনেছে।
চাইনিজ চেকারের বোর্ড পেতে রোবুকে ডাক দিল। পরপর চারবার জিতেছে দীপ। আবার খুঁটি সাজাচ্ছে দেখে রোবু বলল, ন-টা বাজে। খাওয়ার সময় হয়ে গিয়েছে।
লাস্ট দান।
রোবু এই প্রথম জিতল। দীপের রোখ চড়ে গেল,  প্লিজ, আর-একবার।
তুমি কিন্তু বলেছিলে লাস্ট।
এবার সত্যি লাস্ট।
হেরে গেলেও তো?
হ্যাঁ।
আবার দীপ হেরে গেল। রোবুর অবাধ্য হলে তাকে হারানো সম্ভব নয়। সেপ্টেম্বরের শুরু থেকে রোবু ক্রিকেট কোচিং শুরু করেছে। বল ও ব্যাটদুটোতেই চৌকশ। রোবুর দেখাদেখি এ পাড়ায় দীপের আরও তিন বন্ধুর একটি করে রোবট-সঙ্গী জুটেছে। বাদ পড়ে গেছে নীল। রোবট-সঙ্গীর দাম তো কম নয়।
জাম গাছের তলায় বসে আধ ঘণ্টা ওদের ক্রিকেট খেলা দেখার পর উঠে দাঁড়াল নীল। বেশ কয়েকবার বলেছে, কিন্তু রোবটগুলো স্বার্থপর। কিছুতেই নীলকে ওরা দলে নেবে না।
নীল ভুতোদার বাড়ির সামনে এসে দাঁড়াল। দাঁত-বের-করা পোড়ো বাড়ি। চারধারে কাঁটাঝোঁপ। বুনো হলদে ফুল এখানে-সেখানে। এককালে জায়গাটায় ভাগাড় ছিল বলে কেউ বড় একটা ঘেঁষতে চায় না। না হলে কবে আকাশছোঁয়া বাড়ি উঠে যেত।
দোতলায় ওঠার সিঁড়িটা বহুকাল আগেই ধসে গেছে। ভুতোদা সিঁড়িটিড়ির ধার ধারে না, কিন্তু নীলের তো আর সে ক্ষমতা নেই, কাঁঠাল গাছটাই ওর ভরসা। ওটা বেয়েই ছাতে গিয়ে নামে। প্রথম দিনেও তাই করেছিল। অবশ্য সে দিন এসেছিল গুপ্তধনের সন্ধানে। বাড়িটার চেহারা দেখেই তার সন্দেহ হয়েছিল, এর মধ্যে নিশ্চয় চোরাকুঠুরি আছে। তার মানেই ধনরত্ন৷ গুপ্তধন না পেলেও ভুতোদার দেখা পেয়েছিল নীল।
বেশ ক-টা তোবড়ানো সুটকেস, ঠ্যাং-ভাঙা খাট আর চেয়ার, ফুটিফাটা কাঁচওয়ালা একটা ড্রেসিং টেবিল। সমস্ত জিনিসের ওপর ধুলো আর মাকড়সার কারিকুরি। কিন্তু ধুলো মাখা মেঝের ওপর অনেক টাটকা পায়ের ছাপ। মিশমিশে কালো বেড়ালটা নীলকে দেখেই আড়মোড়া ভেঙে এমনভাবে ম্যাঁও করল যেন অনেকদিন বাদে বন্ধুর সঙ্গে দেখা। এখনও দিনের আলো পড়েনি, তাই ভুতোদাকে দেখা যাচ্ছে না, কিন্তু শূন্যে একবিন্দু আগুন মাঝে মাঝে উজ্জ্বল হয়ে উঠছে আর ধোঁয়া পাক খেয়ে উঠছে তারপরেই। ধূমপান করছে ভুতোদা।
স্প্রিং-ভাঙা চেয়ারটা ক্যাঁচক্যাঁচ করে উঠল। নড়েচড়ে বসেছে ভুতোদা, আরে নীল। এসো এসো। অনেকদিন পরে।
গল্পে যেরকম পড়া যায়, ভুতোদর কথায় তেমন কোনও টান নেই। চন্দ্রবিন্দু যোগ করার প্রাচীন সংস্কার বর্জন করেছে।
ভুতোদা জিজ্ঞেস করল, তা হঠাৎ অবেলায়? খেলা ছেড়ে?
কী করব বলো? ওরা তো খেলতেই নিচ্ছে না।
ওরা বলতে কারা থেকে শুরু করে নীলের কাছ থেকে রোবটদের কথা সব খুঁটিয়ে জেনে নেয় ভুতো। শেষে থমথমে গলায় বলে, ভাগ্যিস আমি রিটায়ার করেছি, তাই খুব বেঁচে গেল!
তার মানে?
রিটায়ার করার পর ভূতেরা আর ভয় দেখায় না। না হলে রোবটদের দফা
সত্যি ভুতোদা, দিনরাত ঘরে বসে বসে বুদ্ধি তোমার একেবারে গিয়েছে। আরে, রোবটরা কি মানুষ, যে ভূতের ভয় পাবে?
একটু থমকে গেল ভুতোদা। নিশ্চয় আত্মসম্মানে লেগেছে। অবশ্য তারপরেই হেঁকে উঠেছে, ভয় না পাক, একশোবার অবাক হবে। চলো, দেখি কে কীরকম বীর?
ভুতোদার ঠান্ডা হাত ধরে নীল খেলার মাঠে এসে দ্যাখে, দীপের হাতে বল, রোবু ব্যাট করছে।
ক্রিকেট খেলার নিয়মটা ছোট্ট করে বুঝিয়ে দিয়ে নীল বলল, দেখছ তো, দীপ কিছুতেই ওকে আউট করতে পারছে না। উইকেট না পড়লে
নীলের কথা শেষ হয়নি। যেন এক অদৃশ্য বলের আঘাতে উইকেট তিনটে ছিটকে গেল।
চমকে উঠল রোবু আর দীপ। নীল কিন্তু ভুতোর ওপর বেজায় খাপ্পা, যাহ্, তুমি এক্কেবারে আনাড়ি। দীপ হাত থেকে বলটা ছাড়ার আগেই উইকেট ফেলে দিলে কী করে হবে! বল করবে, ব্যাটসম্যান মিস করবে, তারপর সেটা উইকেটে লাগলে তবে না।
এদিকে নীলকে দেখতে পেয়েই দীপ চ্যাঁচাতে শুরু করেছে, এটা কী হচ্ছে নীল? ঢিল ছুঁড়ে উইকেট ভাঙলি কেন?
নীল দেখল, রোবুও বেশ বুক ফুলিয়ে দীপের পাশে এসে পোজ দিচ্ছে।
ভুতোদা বলে উঠল, উইকেট আবার ভাঙল কোথায়? আস্তই তো দেখছি।
ভুতোদা কোন ফাঁকে উইকেটগুলো যথাস্থানে ফিট করে দিয়েছে, কেউই লক্ষ করেনি। দীপ এখন ঘাড় ফিরিয়ে দেখছে। রোবুর মাথায় অন্য চিন্তা, আপন মনে বিড়বিড় করছে, স্পষ্ট দু-জনের গলার স্বর শুনেছি। অসিলোস্কোপের বিশ্লেষণ। ভুল হতে পারে না। অথচ একজনকে শুধু চোখে দেখছি। ব্যাপারটা কী?
ব্যাপারটা অতি সোজা। আমি ভূত।
ভূত? টাইটেল কী?
শোনো কথা! ভুতোদা রেগে টং, এ ব্যাটা ভূতের নামই শোনেনি রে নীল!
রোবু তবু থামে না, আপনার বাবা-মা-র নামটা কী, জিজ্ঞেস করতে পারি?
নিশ্চয় পারিস। তার আগে তোর মা-বাবার নাম বল দেখি।
রোবু দমেনি, আমি কি মানুষ যে
তাহলে তুই কোন আক্কেলে আমাকে সেই প্রশ্ন করিস?
মানে, অদৃশ্য মানুষ বলে কিছু থাকার তো লজিক নেই, তাই জানতে চাইছি।
আবার বলে মানুষ! বলছি আমি ভূত, তবু সেই এক কথা নিয়ে ঘ্যানঘ্যান।
দীপ রোবুর হাত টেনে ধরে, প্লিজ রোবু, শিগগির বাড়ি চলো। আমার ভয় করছে।
দীপের কথা ঠেলতে পারে না। খেলার সাজসরঞ্জাম গুটিয়ে রোবু ফিরতি পথে পা বাড়ায়। তার মাথায় এখন ইলেকট্রন উঠে গেছে।
নীলের বন্ধুরা সকলেই ভুতোদার কথা একটু-আধটু জানে। জানে, নীলের সঙ্গে তার বেজায় ভাব। কিন্তু ভুতোদা ভূত হলেও আজ অবধি কাউকে ভয় দেখায়নি। রাত্রিবেলা ইচ্ছে করলেই মিশমিশে দাড়িওয়ালা কঙ্কাল হয়ে হাজির হতে পারে, কিন্তু করে না। এইসব বলতে বলতেই যাচ্ছিল দীপ৷
একদম অবাস্তব। অসম্ভব ব্যাপার। কোনও পদার্থবিদ্যায় এমন কথা পড়িনি। রোবু মানতে চায় না।
তুমি না পড়লে কী হবে! নিজের চোখে দেখেছি। ছিল তিনটে গোল্ডফিশ। হয়ে গেল কুচকুচে কালো পপি।
সত্যি বলতে, এরপর থেকেই নীলের পেছনে লাগা বন্ধ করেছিল দীপ। দোষের মধ্যে দীপ একদিন বলেছিল, আচ্ছা নীল, তোর চৌবাচ্চায় আছে তো ক-টা তেলাপিয়া। অ্যাকোয়ারিয়ামে মাছ পোর তুই কী জানিস? অ্যাঞ্জেল দেখেছিস? তিন-তিনটে আছে আমার।
নীল হঠাৎ দৌড় লাগিয়েছিল। আবার ফিরেও এল হাঁপাতে হাঁপাতে। বলল, খুব গুল মারছিস তাহলে আজকাল? ভুতোদা বলেছে, তোর একটাও অ্যাঞ্জেল নেই। আছে তিনটে বিচ্ছিরি কেলে মলি।
বাড়ি ফিরে দীপ দেখল, সত্যিই।
রোবু বাধা দিল, প্লিজ দীপ, আজগুবি গল্পগুলো এবার থামাও। না হলে আমার মাথাটাই বিগড়ে যাবে।
পরের দিন দীপের বাবার কাছ থেকে তিন দিনের ছুটি চেয়ে নিল রোবু। ভূতের এসপার-ওসপার না করে ছাড়বে না সে। দু-দিন পড়ে রইল ন্যাশনাল লাইব্রেরিতে। ভূত সম্বন্ধে ছাপার হরফে কিছু আর বাদ রাখেনি। সব পড়ে রোবু বুঝেছে, মোদ্দা কথা একটাই। যারা সত্যিকার ভৌতিক কাণ্ড দেখেছে, তারা স্বীকার করে যে, ভূত আছে। আর যারা বলে ভূত নেই, তারা কখনও স্বচক্ষে ভৌতিক কাণ্ড দেখেনি।
রোবুকে সবচেয়ে নিরাশ করেছে পদার্থবিদরা। ভূতের অস্তিত্বের সম্ভাবনা-তত্ত্ব নিয়ে আজ অবধি কেউ একটা থিয়োরিটিক্যাল পেপার লিখল না!
সায়েন্স কলেজে শোরগোল ফেলে দিল রোবু, হয় ভূত থাকবে, নয়তো আমি। ভূত যা তা কাণ্ড চালিয়ে যাবে আর আমি তার কোনও ব্যাখ্যা খুঁজে পাব না, এটা কী করে হয়? আর লোকেই বা তাহলে রোবট রাখবে কেন এত খরচ করে? বইয়ে তো দেখছি, অনেকেই বলছে যে, রোজ দু-তিনটে পচা মাছ কড়া করে ভেজে খাওয়ালেই ভূতেরা দিব্যি পোষ মানে।
হাই লেভেল মিটিং-এর পরে সায়েন্স কলেজের প্রফেসার তরফদার ভূত-বিরোধী কমিটির চেয়ারম্যান নির্বাচিত হলেন। সাত দিনের মধ্যে তিনি রিপোর্ট পেশ করবেন।
তরফদারের রিপোর্ট পড়ার পর ভরসা ফিরে পেল রোবু। ভারী প্রাঞ্জল কোয়ান্টাম ভাষায় তিনি প্রমাণ করে দিয়েছেন, কেন ভূত বলতে যা বোঝায়, সেরকম কোনও জীবের অস্তিত্ব থাকা সম্ভব নয়। শুধু বিজ্ঞানী আর রোবটদের মনের খোরাক জোগালেই তো চলবে না, সাধারণ মানুষের কাছেও পৌঁছোতে হবে। তরফদার জানিয়ে দিয়েছেন, তিনি নিজে বিভিন্ন জনসভায় হাতেনাতে এক্সপেরিমেন্টের মধ্য দিয়ে প্রমাণ করে দেবেন, ভূত নেই।
তথাকথিত উপদ্রুত এলাকার ওপরেই জোর দিতে চান তরফদার। প্রথম জনসভার আয়োজন হয়েছে দীপদের পাড়ায়। সাংস্কৃতিক সন্ধ্যা উদযাপন সমিতির উদ্যোগে।
ব্লান্ডার করল রোবু, দীপের কথায় কান দিয়ে। ভুততাদা হয়তো এসব নিয়ে মাথাই ঘামাত না। কিন্তু ভুতোকে ওরা একেবারে ঘরছাড়া করে দিয়েছে। দীপের কথা ঠেলতে পারেনি রোবু। ভূত নেই জেনেও ভূতুড়ে বাড়িটাকে তারা কর্পোরেশনের মিস্ত্রি লাগিয়ে মাটিতে মিশিয়ে দিয়েছে। অবশ্য ভূতের নাম করেনি, বলেছে যে, বাড়িটার কন্ডিশন বিপজ্জনক।
নীল সময়মতো বিকল্প ব্যবস্থা না করলে ভুতোদাকে কোথায় যে যেতে হত, বলা মুশকিল। চোদ্দোতলা একটা বাড়ি পিসার হেলানো টাওয়ারের একটু অনুকরণ করার চেষ্টা করেছিল। ফলে পাঁচ বছর সেটা ফাঁকাই পড়ে আছে। সেইখানেই আপাতত আস্তানা গেড়েছেন তিনি। আর তৈরি হয়ে আছেন।
মা দুর্গার বিসর্জনের পর ফাঁকা মঞ্চে একের পর এক ম্যাজিক দেখিয়ে যাচ্ছেন। জাদুসম্রাট হরতন সরখেল। কাটা মুণ্ডুর খেলা, পায়রার ডিমের খেলা, ওয়াটার অব গ্যাঞ্জেসের খেলা। প্রফেসার তরফদার আসছেন খেলার ফাঁকে ফাঁকে। বুঝিয়ে দিচ্ছেন, কীভাবে জাদুকর লোক ঠকাচ্ছেন।
শেষ খেলা শেষ হওয়ার পরে একটি বিনয়ী নমস্কার হাতে করে মঞ্চে এলেন তরফদার। বারো বছর ডুসেলডর্কে গবেষণা করার পর থেকে বাংলায় কথা বলতে গেলেই ভাষাটা তাঁর শুদ্ধ হয়ে যায়। তরফদার শুরু করলেন, হে দর্শকবৃন্দ, আপনারা নিশ্চয় উপলব্ধি করিয়াছেন যে, জাদুকর অলৌকিক ক্ষমতার অধিকারী নহেন। এবং একই যুক্তি সম্প্রসারিত করিলেই প্রমাণিত হইবে যে, ভূত বলিয়াও কিছু নাই, থাকিতে পারে না, বিশ্বাসী মানুষের কল্পনাকে নির্ভর করিয়াই শুধু ভূতপ্রেতের।
প্যান্ডেলের টিউবলাইটগুলো ঠিক এই সময়ে এমন দপদপ করে নেচে উঠল যেন তরফদারের অসমাপ্ত বাক্যের শেষে ডট-ডট-ডট। আচমকা আলো নিবে যাওয়ার চেয়ে ব্যাপারটা অনেক বেশি গা-ছমছমে। তরফদার বোঝাবার চেষ্টা করেন, ভোল্টেজের এবংবিধ লম্ফঝম্প দেখিয়া আপনারা ভ্রান্ত অনুমানের।
আবার বাধা। টিউবলাইটের আলো অপরাজিতার মতো নীল হয়ে উঠল।
ইহারও বৈজ্ঞানিক ব্যাখ্যা খুঁজিয়া বাহির করা অসম্ভব নহে।
কিন্তু তরফদারের ব্যাখ্যা শোনার জন্য খুব একটা আগ্রহ দেখা গেল না। জনা পঁচিশ ছিল তখনও। আলো নীল হয়ে ওঠার ব্যাপারটা বোধগম্য হবে-হবে করছে, সভাগৃহ জবা ফুলের মতো লাল হয়ে উঠল। এবং সভাভঙ্গ।
রোবু নীলকে চোখে চোখে রেখেছে সারাক্ষণ। সভা ভাঙার পরেই সে পেছন থেকে এসে নীলের হাত চেপে ধরল, প্লিজ, তোমার ভুতোদার সঙ্গে আমার একটা অ্যাপয়েন্টমেন্ট করিয়ে দাও।
রোবু বোঝেনি যে, পাশেই ভুতো রয়েছে। ভুতো বেশ বিরক্ত, যা বলার এখনই সেরে ফেল।
সসম্ভ্রমে বলল রোবু, দেখুন, আপনি যে আছেন তা তো বারবারই টের পাচ্ছি। কিন্তু এইসব আশ্চর্য ক্ষমতা অর্জন করলেন কীভাবে? কিছু না ছুঁড়েই উইকেট ভেঙে দিলেন। আলোর রংই বা বদলে গেল কী করে?
ওং হ্রীং টকাস!
অ্যাঁ?
কিংবা অন্যরকমও আছে। এই ধর, ক্রিং কোরাম ফস।
এগুলো মন্ত্র বুঝি?
কে জানে! কোনটার যে কী মানে তা-ও ভুলে মেরে দিয়েছি। তবে এটা ঠিক যে, এগুলো খুব পাওয়ারফুল। এই তো আজকে কীং কোয়া বঙ্গাই বলতেই আলো লাল হয়ে গেল। আর আগের বার ওটা বলতেই তোর উইকেট চিতপটাং।
তার মানে কোন মন্ত্র কী ঘটাবে তা আপনি নিজেও জানেন না? রোবুর গলায় হতাশা।
কারেক্ট। তোর মাথায় বুদ্ধি আছে দেখছি।
তাহলে আর আমাদের কোনও আশা নেই। ভেবেছিলাম, হয়তো শিখেটিখে নেওয়া যাবে। এবার সত্যিই আমাদের চাকরি নিয়ে টানাটানি। শুধু তো আমার একার সমস্যা নয়। আমার মতো কুড়ি হাজার রোবট যদি বেকার হয়ে যায়।
সামাজিক সমস্যা দেখা দেবে। কিন্তু তা বলে আমায় দোষ দিয়ে কী লাভ?
তুমিই তো দায়ী। এবার তো সবাই নীলের বিখ্যাত ভুতোদার মতোই সঙ্গী খুঁজবে, তাই না?
খুঁজতে পারে, কিন্তু লাভ হবে না। নীলের মতো যাদের রোবট নেই, তাদের সঙ্গেই শুধু আমাদের ভাব।

ঝন্টুমামার প্রাচীনপন্থই তাঁর পতনের কারণ হবে। পতন মানে অধঃপতন নয় অবশ্য। বিপত্তি। টাইম মেশিন কি রকেট ইত্যাদি যতই যা উদ্ভাবন করুন তিনি, শেষ অবধি ওই ক্যামেরাই ভরসা। ছবি তুলে যা রোজগার হয়, তাতেই কোনওরকমে দিন কাটে। তা আজকের দিনে ফ্রিলান্স ফোটোগ্রাফার যদি রঙিন ছবি তুলতে না চায়, তার দুর্দশার জন্য অন্যকে দায়ী করে লাভ নেই। যা-ও-বা তবু চলছিল, নতুন বাজেট একেবারে ধরাশায়ী করে ফেলেছে। ব্ল্যাক অ্যান্ড হোয়াইট নেগেটিভ অবধি বাজার থেকে উধাও।
কয়েকদিন ধরেই আমি আর নিলয় ব্যাপারটা নিয়ে নিজেদের মধ্যে আলোচনা করেছি। ঝন্টুমামার জীবনের সবচেয়ে চাঞ্চল্যকর ঘটনাগুলোর সঙ্গে এইরকম পরিস্থিতির একটা যোগসাজশ আছে। এবারও কি
ঝন্টুমামার মুখোমুখি হওয়ার পর মনটা বেজায় দমে গেল। বয়স বাড়ার জন্যে মানুষের অনেক দোষত্রুটি ক্ষমা করা যায়, কিন্তু তাই বলে আত্মসম্মানবোধও শিথিল হয়ে যাবে?
ঝন্টুমামা বলতেই পারতেন যে, নতুন স্বদেশি ইন্ডাস্ট্রি স্থাপনে মন দিয়েছেন। বিদেশ থেকে নেগেটিভ পেপার আর আসবে না বলে এখানেই তার কারখানা বসানোর স্কিম তৈরি করেছেন। কারখানা চালু হতে ক-বছর লাগবে, সে প্রশ্নটা মাথায় থাকলেও মুখে আনতাম না। জিজ্ঞেস করতাম না তত দিন কি ছবি তোলা বন্ধ।
ঝন্টুমামা বেরোচ্ছিলেন। কাঁধে ক্যামেরা ঝুলছে না যখন, এত তাড়া কীসের? জিজ্ঞেস করলাম।
সরি ব্রাদার। এখনই না বেরোলে বাসে উঠতে পারব না। সন্ধেবেলায় এসো।
যাচ্ছ কোথায়?
কলেজ স্ট্রিট। কয়েকটা বই কিনতে।
কী বই যে, কলেজ স্ট্রিট ছুটতে হবে?
আরে বাবা, শুধু বই কিনলেই তো হবে না! কমিশনটাও তো চাই। তা না হলে ভূতের বেগার খাটব কেন।
ক-টা বই, তার কমিশন থেকে কী-বা রোজগার হবেএসব প্রশ্ন করার কোনও সুযোগ দেয়নি ঝন্টুমামা। একটা ছাতা-পড়া ক্যাম্বিসের র‍্যাশন-ব্যাগ হাতে নিয়ে প্রায় ছুট লাগিয়েছে।
চব্বিশ ঘণ্টা পরে ফের দেখা। ঝন্টুমামা সেই ক্যাম্বিস-কাম-র্যাশনের থলিটাকে পাকিয়ে বালিশ বানিয়ে তক্তপোশে সরলরেখা।
ঘুমোচ্ছিল না অবশ্য। পায়ের শব্দ পেয়ে চোখ খুলতেই জিজ্ঞেস করলাম, কী হল, একদিন কলেজ স্ট্রিট ছুটেই হাঁপিয়ে পড়লে?
উঠে বসল ঝন্টুমামা, হাঁপিয়ে পড়িনি, খাবি খাচ্ছি।
কেন? ব্যাবসা জমল না? কমিশনে পোষাচ্ছে না?
পোষাচ্ছে না কী রে! দারুণ মুনাফা। কলেজ স্ট্রিটে দশ টাকায় কিনে ভবানীপুরে পনেরো টাকা পেতে পারি। এক-একটা কপিতে!
যা! তোমার সব তাতেই বাড়াবাড়ি।
বাড়াবাড়ি! বেশ তো, আমায় দশ টাকা দামে সাপ্লাই কর-না একটা বই। দশ হাজার কপি কিনে নেব একসঙ্গে। ডাউন পেমেন্ট।
সে হয়তো একটা কোনও পাঠ্যপুস্তক, যা ছাপা নেই অথচ প্রচুর ডিম্যান্ড।
মোটেই না। ছাপা কপির অভাব নেই। পারবি দিতে?
বইটা কী শুনি?
না, সেটা এখুনি বলতে পারব না। সবেরই তো একটা ট্রেড সিক্রেট বলে ব্যাপার আছে। সবই যদি জেনে ফেলিস তাহলে আমি খাব কী? অনেকে জানে না এমন কিছু কিছু ব্যাপার যদি না থাকে, তাহলে তো বেঘোরে মারা পড়বে ব্যবসায়ীরা। এই ধর, কলেজ স্ট্রিট থেকে বই কিনলে দশ টাকা দামের বইয়ে যে পাঁচ টাকাও প্রফিট হতে পারে, এটা ক-জন জানে বল?
তোমার মোদ্দা কথাটা কী শুনি? একটু ঝেড়ে কাশবে।
নিশ্চয়! তোর জন্যই তো অপেক্ষা করছি। তোর সঙ্গে পাঠ্যপুস্তক পর্ষদের সেক্রেটারির কাছে যাব। কখন রেডি হব বল?
পিছিয়ে আসার উপায় ছিল না। স্পষ্ট মনে আছে, তরফদারের পদোন্নতির পর নিজেই একদিন গর্ব করে ঘোষণা করেছিলাম যে, আমরা টালিগঞ্জ সরকারি স্কুলের একদা সহপাঠী। বন্ধুত্বের সম্পর্ক এখনও অমলিন।
বললাম, তরফদারের সঙ্গে দেখা করার জন্য অ্যাপয়েন্টমেন্ট দরকার নেই। এখনই আমরা যেতে পারি। কিন্তু ব্যাপারটা কী? একটু জানিয়ে রাখতে পারলে ভালো হত।
অসম্ভব! আঁতকে উঠল ঝন্টুমামা, তাহলে আর তোকে বলছি কেন?
ঝন্টুমামাকে নিয়ে তরফদারের অফিসে এসে আগন্তুকের চিরকুট পাঠিয়ে দিলাম। মিনিট তিনেকের মধ্যেই বড়সাহেবের কামরার মধ্যে ঢাকার অধিকার পাওয়া গেছে। ঝন্টুমামাকে ইনট্রোডিউস করালাম। তরফদার চেয়ার ছেড়ে উঠে ঝুঁকে করমর্দন করল হাসিমুখে। ঝন্টুমামা ঠোঁট বেঁকিয়ে এপাশ-ওপাশ মাথা ঘুরিয়ে রীতিমতো আপত্তির স্বরে ও কর্কশ গলায় বলল, আমি নিভৃতে আপনাকে দু-চারটে প্রশ্ন করব বলেই কিন্তু একে সঙ্গে এনেছি।
তরফদারকে কিছু বলতে হয়নি। ভদ্রলোকরাই এসব স্থানে প্রবেশের অধিকার পায়। অফিসঘরে পাঁচজন অতিথি ছিলেন। সকলেই মুখে হাসি ফুটিয়ে আচ্ছা স্যার, পরে কথা হবে এইরকম একটা ভঙ্গি নিয়ে ঘর জুড়ে বেরিয়ে গেল।
রুমাল টেনে ঘাম মুছছি, ঝন্টুমামা বলল, ব্যস্ত লোক আপনি। পাঁচ মিনিটও নষ্ট করব না। ক্লাস সিক্সের পাটিগণিত। আর কয়েকটা প্রশ্ন।
বলুন, বলুন। আপনাদের প্রশ্নের উত্তর দেওয়ার জন্যই তো রেখেছে আমাদের। তরফদারের মুখে প্রশ্রয়ের হাসি।
আপনাদের প্রথমেই অভিনন্দন জানাই বিনামূল্যে ছাত্রদের জন্য এইরকম পাঠ্যপুস্তক সরবরাহ করার পরিকল্পনা গ্রহণ করার জন্য।
তরফদার কিছু বলতে যাচ্ছিল। ঝন্টুমামা বাধা দিল।
বলল, কিন্তু আপনি কি জানেন, শূন্য দামের বই এখন যথেচ্ছ দামে বিক্রি হচ্ছে? ঝন্টুমামা পকেট থেকে ময়লা হলদে কাগজের মলাট-দেওয়া একটা বই টেনে বার করল।
তরফদার চেয়ারে ঠেস দিয়েছে। মুখে আর হাসি নেই।
ঝন্টুমামা নির্দয়, ওহ, ত,হলে আপনি জানেন! সেই জন্যই হাত বাড়ালেন না
দেখুন, আমাদের এ জন্য দায়ী করে লাভ নেই। স্কুল থেকে বিতরণ করার জন্যই ক্লাস সিক্সের গণিত ছাপা হয়েছে। এখন স্কুল যদি
আপনি বলতে চান, বইগুলো ছাত্রদের না দিয়ে স্কুলই কলেজ স্ট্রিটের দোকানদের কাছে বেচে দিচ্ছে? আবার সেখান থেকে
এগজ্যাক্টলি!
ঝন্টুমামা উঠে দাঁড়াল, চলে আয়! সব জেনে-শুনে কেউ যদি, নাহ্, আলোচনার পথ দিয়ে আর যাওয়ার উপায় নেই
তরফদার রীতিমতো ক্ষিপ্ত। চেয়ার ছেড়ে উঠে বলল, শাসাচ্ছেন নাকি? তা ভালো। কিন্তু এবার কোন পথে যাবেন, জানতে পারি?
সার্টেনলি! আমি এবার চাপ দেব!
এই ঘটনার পর মাস দুয়েক ঝন্টুমামা নিখোঁজ। তার চেয়েও দুর্ভাবনার কথা, উনি ঘুরে ঘুরে ধার করে বেড়াচ্ছেন। পাঁচ-দশ টাকা নয়, দু-শো-পাঁচশো করে। চেনাশোনা বেশ কয়েকজনের মুখে শুনেছি। কী ব্যাপার তা-ও বলতে রাজি হননি, পারলে দাও, কৈফিয়ত দিতে পারব না।
সবার কাছে চাইছে, আমাকে এড়িয়ে যাচ্ছে কেন?
সশরীরে উত্তর নিয়ে ঝন্টুমামাই এসেছেন, বুঝলি, ব্যাবসাটা লেগে গেল। অর্ডারটা ধরে ফেলেছি।
বেশি খোঁচাতে হয়নি। পার্টনারশিপে ছাপাখানা খুলেছে। ক্লাস সিক্সের গণিত বইয়ের চল্লিশ হাজার কপির অর্ডারও বাগিয়েছে।
তরফদার এরপরেও দিল তোমায় অর্ডার?
হু! জানবে কী করে, আমি আছি? আর তা ছাড়া অর্ডার পাইয়ে দেওয়ার ক্ষমতা ওর নেই।
তাহলে, পেলে কী করে অর্ডার?
লোয়েস্ট কোটেশন। সব চেয়ে কম রেট দিয়ে।
তার মানে লোকসান করে অর্ডার ধরেছ? দ্যাখো, তুমি যা-ই করো, কিছু বলার নেই। কিন্তু দ্বিতীয়বার কখনও তরফদারের সঙ্গে দেখা করিয়ে দেওয়ার জন্য বায়না ধোরো না।
বেজায় অপ্রস্তুত হয়ে উঠে দাঁড়াল ঝন্টুমামা, ঠিক ঠিক, তা কক্ষনো করব না। তবে, তরফদার সাহেব আমার সঙ্গে দেখা করতে চাইলে আবার তুই যেন বাধা দিস না।
জানি, ঝন্টুমামার কোনও কথাই চালবাজি বলে উড়িয়ে দেওয়া যায় না। তা বলে ভাবিনি যে, মাস দেড়েকের মধ্যেই তরফদার স্বয়ং হাজির হবে আমার ফ্ল্যাটে। ঝন্টুমামার ভবিষ্যদ্বাণী তো মনেই ছিল, তার সঙ্গে তরফদারের এই চেহারা! রীতিমতো বুক দুরদুর করছে।
প্লিজ এখুনি একবার তোমার ঝন্টুমামার কাছে নিয়ে চলো। সর্বনাশ হয়ে গেছে।
গাড়িতে চড়ে যেতে যেতেই কাটা-কাটা বাক্যে বারবার হাহাকার করছে তরফদার। তবে চাকরি যাবে, সেটাও এখন এমন কিছু নয়। হয়তো সরকারের গদি নিয়েই টানাটানি হয়ে যাবে। ঝন্টুমামার ছাপাখানা থেকে বইয়ের বদলে শুধু সাদা কাগজ বাঁধিয়ে দেওয়া হয়েছে অথচ পুরো পেমেন্টটাই পেয়ে গেছে তারা। কোম্পানিও ইতিমধ্যে সাইনবোর্ড খুলে উধাও।
ঝন্টুমামা তীব্র প্রতিবাদ জানাল, সাদা কাগজ বাঁধিয়ে দিলাম, আর আপনার লোকেরা অমনি অমনি পেমেন্ট করে দিল? অতই সস্তা? এখন কি বিলের টাকার ফাইভ পারসেন্ট আপনার দপ্তরের লোকেরা মিষ্টি খাবে বলে কেটে রেখেছে, সেটা জানেন?
তরফদার সরাসরি ঝন্টুমামার হাত ধরে ফেলল, আমি জানি, আপনি যা বলছেন, সব সত্যি। এমনকী আমি নিজে দেখেছি ছাপা বই। সুন্দর ঝরঝরে হরফে ছাপা। বিশ্বাস করুন, বিশাল চক্রান্ত। আজ এই অদ্ভুত খবর পাওয়ার পর টেবিলের ওপর থেকে বইটা তুলে দেখিপুরো ফরসা। একটি হরফ নেই। শুধু রবার স্ট্যাম্পের ছাপটা রয়েছে কমপ্লিমেন্টারি কপি।
তা আমাকে কী করতে বলছেন?
আমাদের বাঁচান। কাল থেকে বইয়ের বিতরণ শুরু হওয়ার কথা
উঁহু, কালই একটা স্কুল বই নিয়েছে। এবং তারা বই দেখেই নিয়েছে। কিন্তু আজ যখন বই খুলবে, দেখবে সব ফরসা!
বলছে কী ঝন্টুমামা! স্পষ্ট স্বীকার করে নিচ্ছে যে, একটা কিছু কেলেঙ্কারি সে নিজেই বাধিয়েছে।
এর কি এ থেকেই বুঝতে পারছেন না!তরফদার কাঁদো-কাঁদো।
কেন বুঝব না? ছাত্রদের কোনও ক্ষতি নেই। বিনি পয়সার বই কুড়ি-পঁচিশ টাকায় কিনত, এবার কিনবে না। কিন্তু।
অনেক বুঝিয়েসুঝিয়ে রাজি করা হল ঝন্টুমামাকে। তার আগে তরফদারকে কথা দিতে হয়েছে, ছাত্ররা ঠিকমতো বই পাবে।
ঝন্টুমামা বলল, অসুবিধার কিছু নেই। ফার্স্ট লটের মাত্র পাঁচশো বই ভ্যানিশিং ইঙ্ক দিয়ে ছেপে ও বাঁধিয়ে সরবরাহ করা হয়েছে। পেমেন্টও শুধু ওই পাঁচশো কপির নিয়েছি। ভুল বললাম, তার থেকে পাঁচ পারসেন্ট বেআইনিভাবে কাটা গেছে! যা-ই হোক, বাকি কাগজ-সরকারি কাগজ, নিরাপদেই আছে। আপনি অর্ডার দিলেই ছাপতে শুরু করবে। তবে ওই রেটে তো আর হবে না। গত বছরের রেট অ্যাপ্রুভ করে দিন এখুনি।
ঝন্টুমামার কাছ থেকে প্রেসের ঠিকানা নিয়ে তরফদার বিদায় নিয়েছে। কঠিন সমালোচনার সুরে আমি বললাম, ওই পাঁচশো কপি সাদা বইয়ের জন্য দাম নেওয়াটা কি তোমার ঠিক হল? এটাও তো সরকারকে ঠকানো।
বলিস কী? আমার তো সত্যিই ছাপতে খরচ হয়েছে, না কী? শুধু তা-ই নয়, বরং বেশি খরচ হয়েছে। যে-সে কালি দিয়ে তো আর ওই কম্ম হবে না। ফর্মুলা থার্টি সেভেন। পেমেন্ট নিচ্ছি। আর সবচেয়ে বড় হল চাপবা এক্ষেত্রে ছাপ ফেলার জন্য কিছু তো বাড়তি খরচা লাগবেই। কিন্তু উপকারিতার কথাটাও তো বিচার করতে হবে!

রিংকু আজ সাত বছরে পড়ল। এবারে তার জন্মদিনে বাবার উপহার রোডল। দু-বছর ধরে সে বায়না করছে রোডল কিনে দেওয়ার জন্যে। তার বন্ধু সোনি তো তিন বছর বয়স থেকেই রোডল নিয়ে খেলা করছে। দুটো রোডল ভেঙেও ফেলেছে ইতিমধ্যে। এখন তিন নম্বর তার সঙ্গী। রিংকুর বয়সি আর কেউ এই সুপাররাইজ বিল্ডিং-এ নেই, যার এখনও রোডল জোটেনি।
শুধু রিংকু কেন, তার মা-ও যত অবাক, তত খুশি। তাই বোধহয় মা-মেয়ে কেউ খেয়ালই করেনি যে রোডলের বাঁ চোখটা পাথরের মতো নীল। পলক পড়ছে না।
বাবা প্যাকিং কেস খুলে রোডলকে বার করলেন। হাত-পা-গুলো ছিল। সেগুলো জুড়ে তাকে দাঁড় করিয়ে পেটের মধ্যে ব্যাটারি ভরে সুইচ টিপতেই তার কান দুটো নীল হয়ে উঠল।
রিংকু হাততালি দিয়ে মাকে জড়িয়ে এক পাক ঘুরে নিল। এবার হাঁটবে, এবার হাঁটবে!
কিন্তু বাবা আবার রোডলের পেট থেকে ব্যাটারি বার করে নিয়েছেন। রিংকুর দিকে তাকিয়ে বাবা বললেন, রোডলের কান নীল হয়ে গেলে ওকে আর তখন কোনও হুকুম করবে না। তখন হুকুম করলে ও একেবারে বিগড়ে যেতে পারে।
-কিন্তু আমি তো ওকে কিছুই বলিনি, তাহলে কান নীল হয়ে গেল কেন?
তুমি বলোনি, কিন্তু আমি ওকে আজ অনেকটা হাঁটিয়েছি।
হাঁটিয়েছ! তাহলে আমায় নিয়ে গেলে না কেন? আমিও দেখতে পেতাম।
-না বাবা, ভেবেছিলাম, দু-জনে মিলে হাঁটতে হাঁটতেই ঘরে ঢুকে তোমাকে চমকে দেব। একটু দাঁড়াও, ব্যাটারিটা চার্জ করে নিলেই রোডল আবার চলাফেরা শুরু করবে।
মাত্র আধ ঘণ্টা হেঁটেই রোডলটা যেভাবে খোঁড়াতে আরম্ভ করেছিল, রিংকুর বাবা তাতে ভয় পেয়ে যান। তাই তাড়াতাড়ি সুইচ অফ করে আবার প্যাকিং বাক্সে ভরে ট্যাক্সি চড়ে বাড়ি ফিরতে হয়েছে তাঁকে।
আরও কিছুক্ষণ চার্জে রাখলে ভালো হত জেনেও রিংকুর তাগাদায় রোডলকে চালু করে দিতে হল।
রোডলের কী নাম হবে, রিংকু তা আগে থেকেই ঠিক করে রেখেছিল। প্রথমেই সে রোডলকে শিখিয়ে দিল, টুটু বলে ডাকলেই সে যেন সাড়া দেয়। রিংকু এখন রোডলের হাত ধরে দাঁড়িয়ে আছে। যতক্ষণ না সে থ্যাংক ইউ রিংকু বলছে, হাতটা ধরেই থাকতে হবে। এরপর থেকে রিংকু তাকে ছুঁলেই সে জেগে উঠবে। শুধু রিংকু ছুঁলেআর কেউ তাকে জাগাতে পারবে না। আর কারও কথা শুনবে না, কারও আদেশ মানবে না। শুধু রিংকুর গলা আর তার স্পর্শ।
বিকেলবেলায় রিংকুর বন্ধুরা এল। কেক কাটা হয়ে গেছে। রিংকু টেবিলে সাতটা মোমবাতি জ্বেলে বলল, টুটু! টুটু! আজ আমার জন্মদিন। যাও! মোমবাতি নেবাবে না?
রোডল বলল, কেক কই?
রিংকু হেসে গড়িয়ে পড়ে, টুটুকে ঠকানো বেশ শক্ত দেখছি!
রিংকু গম্ভীর গলায় বলল, মোমবাতি নিবিয়ে দিতে বলছি না!
টুটু গুটিগুটি পায়ে টেবিলের কাছে এল, তারপর চেয়ার টেনে তার ওপর উঠল। মুখ নিচু করেও আবার সোজা হয়ে দাঁড়িয়ে প্রশ্ন করল, তোমার বয়স কত?
রিংকুর বাবা যেন নিশ্চিন্ত হয়ে শ্বাস ফেললেন। মা জিজ্ঞেস করলেন, কী হল?
না, কিছু না। রোডল যদি এই প্রশ্নটা না করেই ফুঁ দিত তাহলে বুঝতাম, পুরো ঠকিয়ে দিয়েছে।
চুপ করো! রিংকুর সামনে এসব কথা কক্ষনো বলবে না।
মোমবাতি পর্ব শেষ, রিংকু তবু টুটুর ওপর নানা শাসন আর হুকুম চালিয়ে যাচ্ছে।
বন্ধুরা চলে যাবার পরে বাবা বললেন, রিংকু, তুমি তো জানো রোডলরা শুধু খেলার জন্য নয়। তুমি ওর কাছ থেকে অনেক কিছু শিখতে পারবে। তোমার অনেক কাজেই ও সাহায্য করবে।
রিংকু বলল, সে তো জানি, কিন্তু কী যে শিখি, কিছুই তো মাথায় আসছে না।
মা বলল, কেন! তোর বন্ধুরা যে অত ফুল দিয়ে গেল, কোনটার কী নাম, সে তো আমিও জানি না।
ঠিক বলেছ! ঠিক বলেছ! রিংকু মা-র গলা জড়িয়ে ঝুলে পড়েছে।
বেগুনি রঙের ওপর কালো স্ট্রাইপ দেওয়া এক-পাপড়িওয়ালা ফুলটা নাকের কাছে ঠেকিয়ে টুটু বলল, অ্যান্ড্রোমিডার পাঁচ নম্বর পৃথিবী থেকে পেড়ে এনেছে। তারপর একটা করে ফুল তোলে আর বলে যায়নীল গন্ধরাজ, ভেগাস থেকে। বুরুহিলা-স্যান্ডাস এম এর মেজ চাঁদ থেকে।
কিন্তু সবচেয়ে মজার যে ফুলটাগোলাপি নরম একটা বলের মতো আর সারাক্ষণ ধুকপুক করছে-কুঁকড়ে যাচ্ছে আর ফুলে উঠছেসেটা হাতে নিয়ে টুটু যেন অবাক হয়ে বসে রইল। ঘাড় কাত করে বার বার ডান চোখটা দিয়ে পর্যবেক্ষণ করছে। তারপর আবার ভাবছে। কিছু বলছে না।
রিংকুর বাবা বলেন, এটার নাম ও জানে না। ফুলটা সরিয়ে নাও, রিংকু।
-না, ওকে বলতেই হবে। এসব দুষ্টুমি চলবে না। এই ফুলটার নাম তো সবাই জানে। আমিও জানি। কত শক্ত শক্ত নাম বলে দিল আর এটার বেলায়
বাবা টুটুর সুইচ অফ করে দিলেন।
শোনো রিংকু, তুমি এরকম করলে তো হবে না। তাতে তোমার টুটুরই খারাপ হবে। তুমি জানো, টুটু মানুষ নয়। যন্ত্র। ওকে যা শেখানো হয়েছে, সেইটুকুই জানে। ও যখন তৈরি হয়, তখনও মানুষ বিটা গ্যালাক্সিতে পা দেয়নি। টুটু কী করে জানবে বলো, বিটা গ্যালাক্সির কোন পৃথিবীতে মাটির নীচে এই ফুল ফোটে?
বাবা ভেবেছিলেন, রিংকু ঠিক জিজ্ঞেস করবে, তুমি পুরোনো রোডল কিনলে কেন?
রিংকু কিন্তু আবার টুটুকে চালু করে দিয়ে তার মুখের দিকে তাকিয়ে বসে আছে। আর আপন মনে বলছে, টুটু, বুঝলি তুই একটা সেকেলে রোডল। তোর দামও নিশ্চয় কম। তা হোকতুই খুব ভালো।

দিনরাত টুটুকে নিয়ে হইচই জুড়লে সমস্যা হত। ব্যাটারি চার্জ করার খরচ জোগাতে ফতুর। বিশেষ করে এই মডেলের রোডলগুলো খুব ইকনমিক নয়। কিন্তু রিংকু তা করেনি। টুটু বেশি পরিশ্রম করতে পারে না, সেটা সে বোঝে আর তাই রিংকু তাকে যখন তখন খাটাতে চায় না।
কিন্তু এখন রোজকার টিফিনের পয়সা থেকে কিছুটা জমাতে পারে। সেই জমানো পয়সায় সপ্তাহে একদিন আইসক্রিম খায়। টুটুই তাকে হিসেব করে বলে দেয়, কবে কী খাবে। তাতে পেটও ভরে, পুষ্টির জন্য প্রয়োজনীয় ক্যালোরি, প্রোটিন, ভিটামিন ইত্যাদিরও অভাব হয় না, আবার সস্তাও হয়। রবিবার বিকেলে আইসক্রিম কেনা যায়।
সেই রবিবার টুটু কিন্তু ওদের চিন্তায় ফেলে দিল। কখন বেরিয়েছে, কিন্তু ফেয়ার নাম নেই। সবাই ছটফট করছে। আজই তাকে প্রথম একা রাস্তায় বেরোতে দেওয়া হয়েছে। রিংকু এক মাসের মধ্যেই তাকে রাস্তাঘাট চিনিয়ে দিয়েছে।
কাল খেলার সময় পায়ে লেগেছিল বলে রিংকু বেরোয়নি। পাঁচ মিনা দিয়ে টুটুকে বলেছে আইসক্রিম কিনে আনতে। মিনিট পনেরোর বেশি তো লাগার কথা নয়। এদিকে এক ঘণ্টা হতে চলল।
টুটুর পায়ের পরিচিত চপাস চপাস শব্দ শুনেই সকলে উঠে দাঁড়াল। পা-টা যেন একটু টেনে টেনে হাঁটছে। হতেই পারে যে, ব্যাটারির চার্জ কমে এসেছে। এতক্ষণ লাগবে কে ভেবেছিল!
টুটু! এত দেরি করলে কেন? কৈফিয়ত চাইল রিংকু।
রাস্তায় তোমার বন্ধুরা আমায় আটকে রেখেছিল। কত প্রশ্নকবে তোমাদের বাড়ি এসেছি, আমার বাঁ চোখটা ওরকম কেনএকের পর এক। তোমার এ বন্ধুরা আমায় আগে দেখেনি।
রিংকু টুটুকে নিয়ে কখনও খেলার মাঠে যায়নি বলেই বোধহয় ওরা কেউ খেয়াল করেনি, তারও একটা রোডল হয়েছে।
-তার জন্যে এত দেরি?
ওরা যে বলল, আমি বাসি আইসক্রিম কিনেছিবাজে জিনিসতাই টেস্ট করে দেখাতে হল সেটা সত্যি নয়।
টুটু আইসক্রিমসুন্ধু হাত বাড়িয়ে ধরল।
এ কী! দু-কাপ! দুটো কিনলে কী করে?
ডাউনটাউন শপ থেকে। ওখানে জিনিসের দাম কম।
রিংকু বাবার মুখের দিকে তাকাল। দাম কম হলেও ওরা আইসক্রিম কেনার জন্য কখনও অতটা পথ হাঁটার কথা চিন্তাও করবে না।
টুটু বলে উঠল, কাপ দুটো আগে ফ্রিজে ঢুকিয়ে দাও। একটু গলে গেছে বোধহয়।

প্লেগ্রাউন্ডে এসে রিংকু প্রথমেই ক্যারাটে খেলা শুরু করে দিল। সিন্থেটিক ঘাসের সবুজ নরম মাঠ। ওর বন্ধুরা সকলেই এতদিনে যে যার রোডলের সঙ্গে প্র্যাকটিস করে বেশ ওস্তাদ হয়ে উঠেছে।
সোনি ছুটে এল, রিংকু! তুই রোডল কিনেছিস? বলিসনি তো? কী মজা।
সোনি এর আগে আগে কয়েকবার তার রোডলের সঙ্গে রিংকুকে খেলার সুযোগ দিয়েছিল।
রিংকু খুব গম্ভীর মুখে জানাল, টুটুর সব ভালো, কিন্তু একটু বুড়ো হয়ে গেছে। একটুতেই টায়ার্ড হয়ে যায়।
সোনি বলল, সো হোয়াট! প্যাঁচগুলো শিখে নেওয়াই আসল কথা। তারপর তো
সোনি যা-ই বলুক, রিংকু জানে, নতুন রোডলরা অনেক নতুন নতুন প্যাঁচ জানে।
কিছুক্ষণ বাদে মাঠের ওপর ফুরফুর করে উড়ে এল একটা লাল হেলিকপ্টার। ক্রমেই নীচে নেমে আসছে। রিংকু মুখ তুলে তাকাল। হেলিকপ্টারে খোল দরজায় একটা লোক দাঁড়িয়ে, হাতে হোঁতকা চেহারার ক্যামেরা।
বাচ্চারা হাততালি দিয়ে অভ্যর্থনা জানাল। চ্যাঁচামেচি জুড়েছেভিডিয়ো ক্যামেরা, আমাদের টিভি তুলছে

হেলিকপ্টার থেকে মাইক্রোফোন হেঁকে উঠল, তোমরা ওপর দিকে না তাকিয়ে খেলায় মন দাও। আমরা রোডল কোম্পানির লোক। তোমাদের খেলার ছবি তুলতে এসেছি। পরশু কমার্শিয়াল প্রোগ্রামে দেখতে পাবে। আটটা পঞ্চান্ন।
রিংকু আবার টুটুর সঙ্গে লড়াই জুড়ে দিয়েছিল, কিন্তু চমকে উঠল মাইক্রোফোনের শব্দে। একেবারে কানের কাছে।
এই যে শোনো।
রিংকু দেখে, হেলিকপ্টারটা ঠিক তার মাথার ওপর এসে দাঁড়িয়েছে। তার খোলা দরজা দিয়ে একটা লোক তাকেই লক্ষ করে হাত নেড়ে সরে যেতে বলছে।
মাইক্রোফোন আবার বলে উঠল, হ্যাঁ হ্যাঁ, তোমাকেই সরে যেতে বলা হচ্ছে। তুমি মাঠের বাইরে গিয়ে দাঁড়াও। ছবি তোলা শেষ হলে তখন এসো।
ব্যাপারটা রিংকুর মাথায় ঢোকে না।
কী হল? শুনতে পাচ্ছ না? তোমার ওই বুড়ো রংচটা রোডল থাকলে আমাদের ছবিটাই মাটি হবে। বাবাকে বলল, নতুন রোডল কিনে দিতে। এসব অচল হয়ে গেছে।
চারধার থেকে সবাই হেসে ওঠে। বুড়ো রোড! রংচটা! রিংকুর রোডল বুড়ো রোডল!
রিংকু কারও দিকে তাকায় না। ঘাড় সিধে করে পা ঠুকে ঠুকে টুটুর হাত ধরে মাঠ ছেড়ে বেরিয়ে আসে। খেয়াল করেনি, সোনি কখন অ্যাম্বির হাত ধরে তার পাশে এসে দাঁড়িয়েছে।
মন খারাপ করিসনি রিংকু। অনেক কষ্টে তোর বাবা
অ্যাটাক টুটু! অ্যাটাক!
সোনির রোডল অ্যাম্বির দিকে আঙুল তুলে হঠাৎ চিৎকার করে ওঠে রিংকু। সোনি থতমত খেয়ে যায়। সে তো ভালো কথাই বলেছে..
টুটু জাপটে ধরে অ্যাম্বিকে। গায়ের জোরে চেপে গুঁড়িয়ে দিতে চায়।
সোনি ভয় পেয়ে বলে, অ্যাম্বি। সাবধান! লড়াই করো। লড়াই। ফাইট ব্যাক।
সঙ্গে সঙ্গে অ্যাম্বিও ধস্তাধস্তি জুড়ে দেয়।
সোনি বলে, ভালো চাস তো টুটুকে থামতে বল রিংকু। অ্যাম্বির গায়ে ওর চেয়ে ঢের বেশি জোর। টুটুকে ও মেরে ফেলবে।
কিন্তু পাগলের মতো চাঁচায়, টুটু, ওকে হারাতেই হবে। হারাতেই হবে। চালিয়ে যাও চালিয়ে যাও।
অ্যাম্বির ডান হাতের ঘুসি এসে পড়ে টুটুর ওপর। এতক্ষণে তার বাঁধন একটু ঢিলে হয়েছে। রিংকু বুঝতে পারে, অ্যাম্বির চেয়ে টুটুর ওজন বেশি, তার গায়ে লোহার চামড়াও আধুনিক রোডল অ্যাম্বির চেয়ে অনেক পুরু। টুটুও বোধহয় সেটা বোঝে, জানে যে এটাই তার অ্যাডভান্টেজ। ক্ষিপ্রতায় অ্যাম্বিকে সে ঠকাতে পারবে না। তার একমাত্র সুযোগ আলিঙ্গনের চাপ থেকেই আসতে পারে। টুটু তাকে যত জাপটে ধরতে যায়, অ্যাম্বি ততই বাঁধন খুলে সরে আসার চেষ্টা করি, ঘুসি চালায়, ছটফট করে। হঠাৎ অ্যাম্বি তার ডান পা টা হাঁটুর কাছে একটু ভাঁজ করার জায়গা করে নিয়ে টুটুর তলপেটে আঘাত করল। টাল সামলাতে পারল না টুটু। মাটিতে পড়ে গেল। অ্যাম্বি সেই ফাঁকে এক লাফে পাশে সরে গিয়ে লাথি কষাল টুটুকে। টুটু একটু সরে গেলেও আঘাত লাগল। হুমড়ি খেয়ে পড়ল। অ্যাম্বি ছুটে এসে পেছন থেকে তার গলা আঁকড়ে ধরল।
রিংকু দেখল, টুটুর কানটা নীলাভ হয়ে উঠেছে। সোনি বলল, রিংকু! টুটুকে যদি বাঁচাতে চাস
রিংকু কান্না চেপে বলে উঠল, ফিনিশ হিম টুটু! ফিনিশ হিম!
টুটু তার সমস্ত শক্তি দিয়ে অদ্ভুত এক প্যাঁচ মেরে ছিটকে ফেলল অ্যাম্বিকে। অ্যাম্বি লড়ছে তার যৌবন দিয়ে, টুটু লড়ছে অভিজ্ঞতা কাজে লাগিয়ে।
টুটুর কানটার নীল রং আরও গাঢ় হয়ে উঠেছে।
টুটু টলমল করে এগিয়ে যাচ্ছে অ্যাম্বির দিকে। ছুটছে না কেন? ছুটে যাও টুটু। ছোটো!
টুটুর কানটা টকটকে বেগুনি।
অ্যাম্বি মাটি থেকে উঠে দাঁড়ানোর আগেই টুটু যদি ওকে ধরে ফেলতে পারে
কিন্তু অ্যাম্বি উঠে দাঁড়িয়েছে। দু-পায়ে ভর রেখে নতুন করে লড়াই শুরু করার জন্য তৈরি।
হঠাৎ থমকে দাঁড়াল টুটু। তারপর দু-হাঁটু ভাঁজ করে বসে পড়ল মাটিতে। নিল-ডাউনের ভঙ্গি। তারপর সামনে মাটিতে দু-কনুইয়ের ভর রেখে মাথাটা ঝুলে পড়ল। কপালটা এসে ঠেকেছে মাটিতে।
অ্যাম্বি তাচ্ছিল্যভরে নিচু হয়ে এক হাতে তাকে পুঁটি ধরে টেনে দাঁড় করাল।
রিংকু ফিশফিশ করে বলল, হিট হিম নাই!
টুটু ডান হাতটা মুঠো করে অসতর্ক অ্যাম্বির চোয়ালে একটা হুক করার জন্য যেন স্লো মোশন ফিমের মতো হাত বাড়াল। কিন্তু ঘুসিটা মাঝপথেই ফুরিয়ে গেল টুটুর প্রাণের মতোই।
চলে আয় অ্যাম্বি!
সোনি রিংকুর দিকে ফিরে তাকাল, আমার কোনও দোষ নেই। যেচে ঝগড়া বাধালি কেন?
সোনির কথা রিংকুর কানে যায়নি। সে আপন মনে বলছে, ওয়েল ডান টুটু। হোক না বুড়ো, সেকেন্ড হ্যান্ডফুল চার্জ থাকলে নিশ্চয় জিতত।
কিন্তু ফুল চার্জ করানোর মতো অবস্থা যে তাদের নেই, রিংকু সেটা এই বয়সেই বেশ বুঝেছে। [চাঁদের মাঠে ওয়ান ডে গ্রন্থে সংকলিত, ১৯৯২, পুনশ্চ]
নরোত্তম রোবটের প্রথম কেস
শার্লক হোমস কলেজের চত্বরে ফার্ন গাছের নীচে বসে নরোত্তম অবাক হয়ে দেখছিল, সামনের পাহাড়ের গায়ে একজোড়া রামধনু উঠেছে। রামধনু ওঠার বৈজ্ঞানিক ব্যাখ্যা সে জানে। কিন্তু একজোড়া রামধনু ওঠার কথা কখনও শোনেনি।
নরোত্তমের পুরো নাম নরোত্তম পহেলা। শার্লক হোমস কলেজের সে-ই হবে প্রথম পাস-করা গোয়েন্দা। মানে, যদি ফাইনাল পরীক্ষায় এবার এক চান্সে পাস করতে পারে। চার বছর আগে এই কলেজ প্রতিষ্ঠার সময়ে প্রথম ছাত্র হিসেবে সে যোগ দেয়। দার্জিলিঙের টয় ট্রেন কি বোটানিক্যাল গার্ডেনের মতোই নামডাক গোয়েন্দাগিরি শিক্ষাদানের এই কলেজের। ছাত্রসংখ্যা তেইশ।
আজকের বিচারে সংখ্যাটা হাস্যকর নিশ্চয়। কিন্তু আমাদের কাহিনি আরম্ভ হচ্ছে সেই যখন ইট আর সিমেন্টের যাবতীয় বাড়ি দার্জিলিং থেকে নির্মূল করার কাজ শুরু হয়েছে। ইতিহাসের কথাই উঠল যখন, এটাও মনে করিয়ে দেওয়া দরকার যে, শার্লক হোমস কলেজই পৃথিবীর প্রথম রোবট-গোয়েন্দা তৈরির শিক্ষায়তন। রোবট মানে কিন্তু সেই খটমটে নাটবোল্ট আঁটা ব্যাপার নয়। রক্তমজ্জাবিশিষ্ট অ্যান্ড্রয়েড।
পায়ের ওপর কী একটা যেন খসে পড়ল। চমকে উঠল নরোত্তম। তাকিয়ে দেখে জ্যাকি জিব বের করে তার দিকে তাকিয়ে মিটিমিটি হাসছে আর ল্যাজ নাড়ছে। আর নরোত্তমের পায়ের ওপর পড়ে রয়েছে আগাথা ক্রিস্টির লেখা মার্ডার অন দি ওরিয়েন্ট এক্সপ্রেস। বদমাশটা মুখে করে টেনে এনেছে বইটা। নরোত্তম বিরক্তিভরে পা ঝাঁকিয়ে বইটাকে পাঁচ ছ-মিটার দূরে ছিটকে দিল। কলেজের লাইব্রেরি থেকে বাধ্য হয়ে যে কটা সেকেলে বই তাকে ইশ্য করতে হয়েছে, তার মধ্যে এটা একটা। নরোত্তম শুধু শুধু সময় নষ্ট করতে ভালোবাসে না। আজকের দুনিয়ায় এসব পুরোপুরি অচল। এমনকী, ভাবলে তার হাসি পায়। যে, শার্লক হোমসেরও মানুষ আর খরগোশের রক্তের তফাত ধরতে এত দেরি হয়েছিল যে, তার ফাঁকে কোনান ডয়েল একটা গল্প লিখে ফেলেন। কিন্তু এসব যুক্তি কলেজ অধ্যক্ষের কাছে গ্রহণীয় নয়। ভাইভা-ভভাসিতে ক্লাসিক গোয়েন্দা কাহিনি থেকে প্রশ্ন আসবেই।
ক্রিস্টির পেপারব্যাক মুখে নিয়ে জ্যাকি আবার তার পায়ে অর্পণ করতে নরোত্তম বলল, তুই যেন কোয়েশ্চন পেপার দেখে এসেছিস মনে হচ্ছে?
মুখে যা-ই বলুক, বইটা নরোত্তম তুলে নিয়েছে। অ্যান্ড্রয়েডের কুকুর পোষা বিরল ঘটনা। রাস্তা থেকেই কুড়িয়ে এনেছিল জ্যাকিকে। জন্মের পর থেকেই গলায় ইনফেকশন ছিল। মায়ের দুধ অবধি খেতে পারছিল না। জ্যাকির মায়ের কিছুই করার ছিল না। সে দিন চাঁদনি রাতে হস্টেলের নিয়ম ভেঙেই নরোত্তম পায়চারি করছিল। পথের ধারে জ্যাকির ম্রিয়মাণ কান্নাকে অবহেলা করতে পারেনি। নরোত্তম আঙুলের ডগা দিয়ে পেট টিপে নির্ভুল জেনে নিয়েছিল, ক্যালোরি জল, প্রোটিন বা অ-প্রোটিন, ঠিক কোনটা ও কতটা তার প্রয়োজন। মানুষের হাতে পড়লে জ্যাকি বাঁচত না।

পরীক্ষার রেজাল্ট জেনে গেছে নরোত্তম, কিন্তু মার্কশিট পায়নি। এখনও প্র্যাকটিক্যালের ডেট পড়েনি। সেই জন্য ফলও প্রকাশ হচ্ছে না। দেরি হচ্ছে ঠিকই, কিন্তু অভিযোগ করার কোনও মানে হয় না।
এটাকে প্র্যাকটিক্যাল টেস্ট না বলে নরোত্তমের প্রথম কেসও বলা যেতে পারে। বানানো কেস নয়। ফলে সুযোগের জন্য অপেক্ষা করতেই হবে।
নরোত্তমের চিন্তা অন্য কারণে। দু-মাসের মধ্যে পৃথিবীতে বা মহাকাশের উপনিবেশের কোথাও যদি একটিও অপরাধ না ঘটে থাকে, তাহলে তো ভবিষ্যৎ অন্ধকার। না জুটবে চাকরি, না জমবে স্বাধীন পেশা।
জ্যাকি কোত্থেকে ছুটে এসে ডাকাডাকি শুরু করে দিল। নরোত্তম প্রথমে কানও দেয়নি। জ্যাকি প্যান্ট ধরে প্রায় টানতে টানতে নিয়ে এল তাকে প্রিন্সিপালের ঘরে।
প্রফেসার প্রধান একটা কম্পিউটার প্রিন্ট-আউট বাড়িয়ে দিয়ে বললেন, গাড়ি রেডি। পনেরো মিনিটের মধ্যে না বেরোলে বাগডোগরা থেকে ফ্লাইট মিস করবে। তোমার প্রথম মামলার ডাক এসেছে চাঁদের দেশ থেকে।
এরকম আচমকা তলবের জন্য নরোত্তম তৈরি ছিল। জ্যাকিকে ভরে নিয়েছে একটা রাসায়নিক কিট-বক্সে। রকেটে চড়ে পাড়ি দেওয়ার সময় জ্যাকিকে নিতে পারবে না, কিন্তু আপাতত ডোমেস্টিক ফ্লাইটে কোনও অসুবিধে হবে না।
বাগডোগরা থেকে দিল্লির ফ্লাইটটা ধরার পরে নিশ্চিন্ত বোধ করল নরোত্তম। পকেট থেকে টেনে নিল প্রফেসার প্রধানের নির্দেশ। তার প্রথম কেসের সংক্ষিপ্ত পশ্চাৎপট।
চাঁদের পিঠে একটি পর্যবেক্ষণকেন্দ্র তিন বছর ধরে কাজ করছে। চারজন বিজ্ঞানী বাস করে সেখানে। তিন দিন আগে, ৭ অক্টোবর একটি বিশাল উল্কা এসে ধ্বংস করে দিয়ে গেছে তাদের ক্যাম্প। জীবিত বিজ্ঞানীদের মধ্যে একজন কোনওক্রমে পাঠিয়েছে। বিপদবার্তা। তারপরেই সব সংযোগ বিচ্ছিন্ন।
নরোত্তমের মনে পড়ে যায়, শার্লক হোমস কলেজ প্রতিষ্ঠার পেছনে ছিল পৃথিবীর বাইরে মহাকাশের বিভিন্ন মানব-বসতির প্রয়োজন মেটাবার ইচ্ছে। একটা ছোট্ট হিসেব সেরে নেয় সে। যতই চেষ্টা করা যাক, নরোত্তম চাঁদের মাটিতে পা দেওয়ার আগেই ওই ভয়ংকর দুর্ঘটনার পর এগারোটা দিন পেরিয়ে যাবে। জীবিত কাউকে পাবে কি নরোত্তম?
চান্দ্র উপনিবেশে তিন বিজ্ঞানীকে জীবিত দেখবে, এটা ভাবতেও পারেনি। কোপার্নিকাস পর্বতমালার ধারে তাদের পল্লির চেহারা প্রথম চোখে পড়ার পর সে ভেবেছিল, এখন শুধু চারটি মৃতদেহ উদ্ধার করা ছাড়া আর কিছু করার নেই। চার বিজ্ঞানীর চারটি কটেজের মধ্যে তিনটি পুড়ে শেষ হয়ে গেছে। আর এই কটেজেরই একেবারে পাশে বেশ কয়েকটি ছোটখাটো ঘরবাড়িগবেষণাকেন্দ্রও ধ্বংসস্তূপে পরিণত।
এয়ার-লক খুলে রকেটের সিঁড়ি বেয়ে চাঁদের মাটিতে পা রাখামাত্রই ওয়্যারলেস বার্তা কানে এল, ওয়েলকাম। ওয়েলকাম। ডক্টর বরদলই ও চ্যাটার্জির তরফ থেকে আমি ডক্টর সরকার আপনাকে স্বাগত জানাচ্ছি। আমরা সবাই রয়েছি চার নম্বর কটেজে। প্লিজ, হেল্প আস!
নরোত্তম স্পেশ্যাল ফুডপ্যাক হাতে নিয়ে চার নম্বর কটেজে ঢুকল। একজন শোয়ার মতো খাটে দু-জন। আপাদমস্তক চাদর মুড়ি দিয়ে শুয়ে আছে। আর মেঝের ওপর পড়ে রয়েছে আর-একজনস্লিপিং ব্যাগ খুলেতার মুখের কাছে একটা মাইক্রোফোন। ডক্টর সরকার মাথাটা তুলে নরোত্তমের দিকে তাকিয়ে একটু হাসার চেষ্টা করেই আবার শুয়ে পড়েছে।
প্রথম কাজই হচ্ছে মেডিক্যাল চেক আপ। অ্যান্ড্রয়েডদের বিশেষ ক্ষমতা ব্যবহার করে কয়েক মিনিটের মধ্যেই নরোত্তম বুঝল, তেমন ভয়ের কিছু নেই। খাদ্যের অভাব হয়েছে। ঠিকই, কিন্তু সম্ভবত জল নিয়ে তেমন সমস্যা হয়নি।
ওয়্যারলেসে খবর পাঠিয়ে দিল নরোত্তম, স্ট্রেচার নিয়ে গাড়ি পাঠাবার দরকার নেই। ঘণ্টা দুয়েকের মধ্যে সবাই হেঁটেই পৌঁছে যাবে রকেটের চন্দ্রযানে।
সবাইকে ওষুধ খাইয়ে দিয়েছে। এখন হাতে ঘণ্টাখানেক সময়। কটেজের মধ্যে চোখ বুলিয়ে দেখল, প্রাকৃতিক বিপর্যয়ের কোনও স্পর্শ পড়েনি। বায়ুনিরোধক ও অক্সিজেন সরবরাহব্যবস্থা অচল হয়ে গেলে এরা কেউ বাঁচত না। ঘরের কোণে দুটো জলের ট্যাংক দেখে একটু খটকা লাগল। দুটো কেন?
ট্যাংক দুটোর কাছে হাঁটু গেড়ে বসে নরোত্তম দেখল, এখনও একটার তলায় কিছুটা জল রয়েছে। খুব সতর্কভাবে র‍্যাশন করে জল খেয়েছে তিনজনে। কিন্তু এটাও ঠিক যে, একটা ট্যাংক খুব সম্প্রতি এখানে টেনে আনা হয়েছে। অ্যান্ড্রয়েডের আঙুল লিনোলিয়াম চাদরের ওপর থেকে তার প্রমাণ সংগ্রহ করেছে।
ডক্টর সরকারের গলা কানে এল, এই ট্যাংকটা আমরা এক নম্বর কটেজ থেকে উদ্ধার করতে পেরেছি বলেই এ যাত্রা বোধহয় রক্ষা পাওয়া গেছে মিস্টার
নরোত্তম।
ডক্টর সরকার নরোত্তমের পাশে এসে দাঁড়িয়েছে। নরোত্তম বলল, চলুন, বাইরেটা একবার দেখে আসি।
অক্সিজেন মাস্ক পরে সরকার বেরিয়ে এল। রাস্তার দু-ধারে দুটি করে কটেজ। ওরা বেরিয়ে এসেছে চার নম্বর থেকে, ঠিক সামনেই রয়েছে বিধ্বস্ত এক নম্বর। চার নম্বরের পাশে দুই, আর এক নম্বরের পাশে তিন নম্বর কটেজেরও একই অবস্থা। নরোত্তম লক্ষ করল, কটেজগুলো বিধ্বস্ত হলেও তাদের নম্বর-লেখা ফলকগুলো দাঁড়িয়ে আছে।
সরকার বলল, আমরা তিনজন পর্যবেক্ষণে বেরিয়েছিলাম বলে বেঁচে গেছি। ডক্টর নাইডুর স্টমাক আপসেট হয়েছিল বলে বেরোননি, আর সেইটাই হল
নাইডুর কটেজ কোনটা?
এক নম্বর। কিন্তু আমরা ওকে ওখান থেকে বের করে এনেছি। আগুন রোধ করার পোশাক পরে নিয়েছিল, তাই পুড়ে যায়নি, কিন্তু কটেজেরই কোনও অংশ ভেঙে মাথার হেলমেট সমেত
জলের একটা পাত্র ছাড়া ধ্বংসস্তূপ থেকে আর কিছুই উদ্ধার করতে পারেননি, তা-ই না? নরোত্তম প্রশ্নটা করেই তীক্ষ্ণদৃষ্টিতে তাকিয়ে ছিল সরকারের দিকে। একই সঙ্গে মনোভাব বিশ্লেষক রেকর্ডারটাকেও চালু করে দিয়েছে বেল্টের সঙ্গে যুক্ত সুইচ টিপে।
সরকার হেসে বলল, ঠিক ধরেছেন। ওটা না পেলে আমাদের বাঁচার কোনও উপায়ই থাকত না।
চাক্ষুষ কোনও বিকার ধরা পড়েনি, কিন্তু নরোত্তমের ইলেকট্রনিক মগজ সংগ্রহ করে নিয়েছে যে, সরকার রীতিমতো বিব্রত। তার পাস রেট ও রক্তের চাপের বৃদ্ধি দূর নিয়ন্ত্রিত যন্ত্র রেকর্ড করেছে ও জানিয়ে দিয়েছে।
নরোত্তম জিজ্ঞেস করল, নাইডুকে কি আপনারা কবর দিয়েছেন?
নিশ্চয়। সেইটাই ছিল প্রথম কাজ। বিশেষত নাইডু যখন ক্রিশ্চান।
কোথায়?
দু-শো মিটার দূরে, চাঁদের রুক্ষ অসমতল প্রান্তরের মধ্যেই একফালি জায়গাকে কিছুটা মসৃণ করে নাইডুকে ওরা শুইয়ে দিয়েছে। একটা ফলকও লাগিয়েছে। যদিও সেটা ঠিক ক্রস চিহ্নের মতো দেখাচ্ছে না।
নরোত্তম ঘড়ির দিকে তাকাল। আরও আধ ঘণ্টা সময় আছে। বলল, ধন্যবাদ। ডক্টর সরকার, আপনি বরং কটেজে ফিরে যান। মনে হয় আপনার সহকর্মীরা অনেকটা রিকভার করেছেন এতক্ষণে। ঠিক আধ ঘণ্টা বাদেই আমরা রওনা হব পৃথিবীর দিকে।
শবব্যবচ্ছেদ করবেন? সরকারের প্রশ্নটা নিরীহ কৌতূহল কি না, ঠিক বুঝতে পারল না নরোত্তম। এই মুহূর্তে তার অনুভূতি বিশ্লেষক যন্ত্রটা চালু ছিল না।
শবব্যবচ্ছেদ তো নিশ্চয়। কিন্তু নরোত্তম চায় না যে, সরকার দেখুক, কী পদ্ধতিতে কাজটা সে সারবে। সরকারকে দেখিয়ে দেখিয়ে সে মাটি সরাতে শুরু করেছিল। সরকার অদৃশ্য হতেই পকেট থেকে বের করে নিল আলট্রাসনিক ড্রিল। ছ-ভোল্টের ব্যাটারিচালিত ড্রিল দু-মিলিমিটার ব্যাসের গর্ত খুঁড়েছে। তার মধ্যে দিয়ে নরোত্তম নামিয়ে দিয়েছে প্রোব।
মস্তিষ্কের আঘাতজনিত মৃত্যু।
কিন্তু পাকস্থলীতে এমন কিছু পাওয়া যায়নি, যা সামান্যতম অস্বস্তিরও কারণ হতে পারে।
শার্লক হোমস কলেজের কমিটি রুম। লম্বা টেবিলের একধারে শুধু নরোত্তম। আর প্রিন্সিপালকে মাঝখানে রেখে দশজন বাঘা বাঘা বিশেষজ্ঞ ওত পেতে বসেছেন। তার মুখোমুখি।
নাইডুর স্টমাক ট্রাল হয়নি, বুঝলাম। এটাও আমরা শুনেছি যে, তিনজন বিজ্ঞানীই এ ব্যাপারে মিথ্যে কথা বলেছে। কিন্তু কেন? একজন অধ্যাপক প্রশ্ন করলেন।
কারণ খুব সোজা। নাইডু মোটেই দুর্ঘটনায় মারা যায়নি। তাকে খুন করা হয়েছে। খুব ভেবেচিন্তে। নরোত্তম চেয়ারের ডগায় এগিয়ে বসেছে। পরীক্ষকরা রীতিমতো বিস্মিত।
হ্যাঁ স্যার। ঠিক তা-ই। এই দেখুন নরোত্তম একটা নীল কাগজের নকশা বের করে টেবিলের ওপর পেতেছে, এটা আমি ফিরে এসে মহাকাশ বিজ্ঞান সংস্থার কাছ থেকে সংগ্রহ করেছি। এই ছিল মূল কটেজগুলোর নম্বর। এর মধ্যে এক নম্বর কটেজে থাকতেন নাইডু। কিন্তু আমি আপনাদের আগেই বলেছি যে, ওখানে গিয়ে আমি দুই আর চার নম্বর কটেজকে এক সারিতে দেখি। তার মানে ওরা দুর্ঘটনার পর কটেজের নম্বর-লেখা ফলকগুলো বদলে দেয়। এককে চার ও চারকে এক করে। সত্যি বলতে, কটেজের নম্বরগুলোর মধ্যে একটা বিশৃঙ্খলাই প্রথম আমাকে অবাক করেছিল। হয় সংখ্যাগুলো থাকবে ক্লক বা অ্যান্টিক্লকওয়াইজ, না হয় ১-৩ ও ২-৪ জাতীয় জোড়-বিজোড় সমাহারে। তা কিন্তু ছিল না।
এই প্রশ্নটার উত্তর কিন্তু ওখানে বসে তুমি পাওনি, তা-ই না? প্রিন্সিপাল বললেন।
ইউ আর রাইট স্যার। কিন্তু ওখানেই দ্বিতীয় যে জিনিসটা চোখে পড়েছিল, সেটা হচ্ছে জল। ওদের কারও জলকষ্ট হয়নি। কারণ ঘরে দুটো ড্রাম ছিল এবং তাতে জল যা ছিল, সে জলে ওরা আরও দিন চারেক বাঁচতে পারত। রকেটে চড়ে ফেরার পথে আমি প্রত্যেককে আলাদাভাবে জিজ্ঞেস করেছিলাম, কত দিনের মধ্যে রিলিফ আশা করছিল তারা? দশ থেকে পনেরো দিন। মোটামুটি এই উত্তর। অর্থাৎ, পনেরো দিনের কথা ভেবেই ওরা র‍্যাশন করেছিল। এবার ভেবে দেখুন, তিনজনের জায়গায় যদি চারজন থাকত, তাহলে কিন্তু
নরোত্তমকে সংক্ষেপে কথা বলার শিক্ষা দেওয়া দরকার, তাই বাধা দিলেন বোর্ডের চেয়ারম্যান, কে খুন করেছে নাইডুকে?
উত্তর দেওয়ার সুযোগ পায়নি নরোত্তম। পশ্চিমের খোলা জানলা টপকে একবার সাড়া দিয়েই জ্যাকি সোজা তার কোলের ওপর লাফিয়ে উঠেছে।
নরোত্তম তাকাল। সকলেরই ভুরুতে বিরক্তি, মুখ থমথম করছে। শার্লক হোমস কলেজের ডিসিপ্লিন ও পবিত্রতা নষ্ট করেছে নরোত্তম বা তার প্রশ্রয়।
মরিয়া হয়ে নরোত্তম বলল, সরি! কিন্তু আমি স্বীকার করতে বাধ্য যে, এই হত্যা রহস্য সমাধানের মূলসূত্রের জন্য আমি জ্যাকির কাছে কৃতজ্ঞ। ও-ই আমাকে জোর করে পড়িয়েছিল মার্ডার অন দ্য ওরিয়েন্ট এক্সপ্রেস৷ যেখানে ট্রেনের সব যাত্রী একসঙ্গে ষড়যন্ত্র করে একজনকে হত্যা করেছিল। এখানেও তা-ই ঘটেছে। সবাই মিলে, প্রাণে বাঁচার জন্য।
কিন্তু নাইডু কেন?
কারণ, নাইডুর কটেজটাই বেঁচে গিয়েছিল এবং সম্ভবত নাইডু, তার নিজের জলের পাত্রটি হাতছাড়া করতে চায়নি। নিজের সম্পত্তি হিসেবে একা সুবিধে ভোগ করতে চেয়েছিল। এমনও হতে পারে, বাকি তিনজনকে হয়তো সে তার কটেজে ঢুকতে দিচ্ছিল না।
জ্যাকি স্পষ্ট বলল, ঘেউঘেউ!

রাজর্ষি ফ্ল্যাটের দরজায় চাবি ঘোরাতেই ভেতর থেকে জ্যাকি তাকে সশব্দে অভ্যর্থনা জানাল। ডান হাতের ওপর দিয়ে ব্যাগের একটা ফিতে ছাড়িয়ে নিয়ে রাজর্ষি শরীরে একটা ঝাঁকানি দিল। পিঠ থেকে স্কুলের ব্যাগটা ছিটকে পড়ল মেঝেয়। চমকে দু-পা পিছিয়ে গেল জ্যাকি। আর-একটু হলেই ওর মাথার ওপরে খসে পড়ত।
সোফায় বসে রাজর্ষি জুতোর ফিতে খুলতে শুরু করে। পাশে বসে জ্যাকি অল্প অল্প। ল্যাজ নাড়াচ্ছে। মুখ উঁচু করে তাকিয়ে আছে। দু-পাটি জুতো ঘরের দু-কোণে ছুঁড়ে দিল। জ্যাকি ছুটেছে। একে একে জুতো, মোজা সব দরজার পাশে জুতোর র‍্যাকে পৌঁছে দিয়েছে। জ্যাকি৷ পিসি-র সুইচটা টিপতেই ভিডিয়ো স্ক্রিনে মায়ের মুখ, রাজর্ষি, ফ্রিজে হ্যামবার্গার রেখেছি। আগে খেয়ে নিয়ো।
ধ্যাত৷ রাজর্ষি মোটরকার রেসিং-এর খেলাটা বেছে নেওয়ার জন্য নির্দেশ দিতে শুরু করে কম্পিউটারকে।
উফ। জোর কামড় লাগিয়েছে জ্যাকি। থাপ্পড় দেওয়ার জন্য হাতটা উঁচু করতেই জ্যাকি প্রতিবাদ জানাল, ঘউ!
ইশ, আবার আমাকে ধমক।
জ্যাকি বেজায় বিরক্ত করছে। কিছুতেই খেলতে দেবে না। ফ্রিজ খুলে নিজের ভাগ থেকে কিছুটা জ্যাকিকে খাইয়ে দিল। এইটাই যদি বক্তব্য হয় এবার পা ধরে ঝুলে পড়েছে জ্যাকি৷ রীতিমতো টানাটানি। রাজর্ষিকেও খেতে বসতে হবে।
রাজর্ষি নিচু হয়ে ওর মাথায় হাত বুলোতে বুলোতেই জ্যাকির গলার তলায় সুইচটা টিপে দিল। ইলেকট্রনিক কুকুর সঙ্গে সঙ্গে ঘুমিয়ে পড়েছে।
মাটির সঙ্গে পেট-ঠেকানো বিশাল আকারের চ্যাপটা রেসিং গাড়ির চালকের আসনে বসেছে রাজর্ষি। তার ডান হাতে স্টিয়ারিং লিভার, বাঁ হাতে গতি বাড়ানো-কমানোর অ্যাকসিলারেটর। পায়ে ব্রেক। রাজর্ষির লাল-কালো সতেরো নম্বরের সঙ্গে পাল্লা দেওয়ার জন্য অপেক্ষা করছে আরও চারটে গাড়ি। রাজর্ষির শরীর টানটান। ঝুঁকে বসেছে। গুলি ছোঁড়ার ঝলসানি আর শব্দের সংকেত পাওয়ামাত্র যেন মুহূর্তের দেরি না হয়।
অ্যাকসিলারেটর ঠেলে দিয়েই রাজর্ষি বুঝল আজ লাক খারাপ। তিন আর তেইশ নম্বর বেটার স্টার্ট নিয়েছে। এখন অনেক বেশি ঝুঁকি নিতে হবে। দৌড়ের প্রথম পর্বটা শুধু গতি আর গতি। কে কত জোরে ছোটাতে পারে। কিন্তু তার মানে শুধু অ্যাকসিলারেটর চেপে ধরা নয়। ভিডিয়ো পর্দার নির্দেশ মানতে হবে। স্পিডোমিটারের কাঁটা লক্ষ করে গিয়ার চেঞ্জ করে তবে ধাপে ধাপে বাড়বে গতি। না হলে হয়তো প্রথম গিয়ারে সবাইকে টেক্কা দিয়েও দেরিতে গিয়ার চেঞ্জের সময়ে সুযোগ হারাবে। তিনটে গাড়ি পাশাপাশি চলে এসেছে। প্রায় গায়ে গা ঠেকিয়ে ছুটছে। প্রায় ঠেকিয়ে, কিন্তু সত্যি ঠেকে গেলে দু-জনের মাঝখানে পড়ে গেছে রাজর্ষি। একজনও যদি একটু চেপে দেয়, বাঁ বা ডান পারে, সেই ভয়ে ওভারটেক করাটা ঠিক এই মুহূর্তে উচিত নয়।
রাস্তার সামনেই লাল ফলকের নির্দেশ চিহ্ন একটা ওলটানো ইউ। হেয়ারপিন কার্ভ। ডানদিকে বাঁক নিয়েছে রাস্তা। ঠোঁটে ঠোঁট টিপে ধরে রাজর্ষি। এখনও ব্রেকে চাপ দেয়নি। অন্য দুটো গাড়ি স্পিড কমিয়ে দিয়েছে। দমকা চাপে দু-দফায় ব্রেক কষেই স্টিয়ারিং-এ মোচড় দিল। ভিডিয়ো স্ক্রিনের সামনে টুলের ওপরে রাজর্ষির শরীরটা ডানদিকে কাত হয়ে গেছে।
গ্রেট! গ্রেট! চেঁচিয়ে উঠল রাজর্ষি। তার সতেরো নম্বর টার্বো-স্পিডস্টার এই প্রথম বাঁদিকের দু-চাকা শূন্যে তুলে মোটর সাইকেলের মতো কাত হয়ে টার্ন নিয়েছে। এতটা উত্তেজিত না হলে নিশ্চয় দুর্ঘটনাটা এড়াতে পারত রেসিং কারের ওস্তাদ ড্রাইভার। সোজা রাস্তায় পড়ার পরে নিয়ন্ত্রণ হারিয়ে স্কিড করে তিনবার ডিগবাজি খেয়ে শেষ অবধি থামল যখন, তখনই ধোঁয়া বেরোচ্ছে। বিপকালীন নিষ্ক্রমণব্যবস্থার সুযোগ নিয়ে গাড়ির সিট থেকে লাফিয়ে নেমে ছুট লাগাল রাজর্ষি। তার পরেই একটা আলোর ঝলক। রাজর্ষি মাঠের মধ্যে ডাইভ দিল। প্রচণ্ড বিস্ফোরণ। মাটির ওপর থেকে মুখ তুলে ঘাড় ফিরিয়ে দেখল, সতেরো নম্বর টুকরো টুকরো হয়ে জ্বলছে। গ্যাসোলিন ট্যাংক ফেটে আগুন লেগে গেছে।
ভিডিয়ো স্ক্রিন রাজর্ষিকে অভিনন্দন জানাল। বীরের সম্মান এবং উপস্থিতবুদ্ধির প্রশংসা। দৌড় থেকে এবারের মতো বাদ পড়লেও গ্রাঁ প্রি প্রতিযোগিতায় আবার নামার সুযোগ পাবে।
রাজর্ষির হাত কামড়াতে ইচ্ছে করছে। না, এই রেসে হেরে যাওয়াটা কোনও ব্যাপারই নয়। এই নিয়ে কতবার চ্যালেঞ্জ হয়েছে বাবার সঙ্গে। বাবাকে বললেও কি বিশ্বাস করবেন?
ওয়্যারলেস টেলিফোনটা তুলে বাবার অফিসের নম্বর চাইল।
হ্যালো, মিস্টার রায়? আমি রাজর্ষি। প্লিজ, রাগ কোরো না। এক মিনিট। কী হয়েছে জানো!
পাঁচ মিনিট ধরে পুরো বিবরণ দেওয়ার পরে রাজর্ষির সন্দেহ হল। বাবা শুনছেন তো?
ঋষু! বাবার গলা শুনে রাজর্ষি নিশ্চিন্ত। আমার আজ একটা মিটিং আছে, কিন্তু খুব দেরি করব না। আর যতই দেরি হোক, আমরা দু-জনে ওটা আর-একবার ট্রাই করব। তুমি কিন্তু মনে রাখার চেষ্টা কোরো, ঠিক কত স্পিডে ব্রেক কষে কীভাবে টানটা নিয়েছিলে। ও.কে.?
ও.কে.!
আর-একটা কথা। খেয়েছ তো?
এক্ষুনি হয়ে যাবে সেটা।
ওয়ার্ড অব অনার তো? বেশ। ওই আজ সকালে বলব-বলব করেও ভুলে গেছি। তোর বন্ধু ফোন করেছিল। মৌ। ওর মিকিটা নাকি হাঁটতে পারছে না। ওকে একটু হেল্প করবি?
ভেবে দেখি। বাই!
ফ্রিজ খুলে অ্যালুমিনিয়ামের কাগজ-মোড়া হ্যামবার্গার বার করে নিল রাজর্ষি। একটা কামড় দিয়েই বুঝে নিয়েছে। এটা মায়ের কেরামতি নয়। পুরো উইম্পির টেস্ট। প্লেটে সস ঢেলে নিয়েছে রাজর্ষি।
হ্যামবার্গারের শেষ ফালিটা দাঁতে কামড়ে ধরতেই দুটো হাত স্বাধীন। রিসিভার তুলে মৌয়ের নম্বর চাইল।
একবার তো বললাম, আমার নাম রাজর্ষি। মৌ-কে চাই। সেটা যদি অসম্পূর্ণ তথ্য হয়, লাইনটা স্বচ্ছন্দে ডিসকানেক্ট কথাটা শেষ করার আগে আর-একটা কামড় বসিয়ে নিল রাজর্ষি, হ্যাঁ, রিসিভার নামিয়ে রাখতে পারেন।
মৌয়ের বাবা সুপারকনডাক্টর কর্পোরেশনের এমডি হতে পারেন। কিন্তু রাজর্ষি তো তাঁর কর্মচারী নয়।
হ্যালো, ও, ও, রাজর্ষি তুই! ভেবেছিলাম, ভুলেই মেরে দিয়েছিস। কখন আসছিস বল?
আমাকে আসতে হবে এমন কথা তো শুনিনি। প্রয়োজন তোমার। দরকার মনে হলে চলে এসো। পাঁচটা অবধি আছি।
কিন্তু, মা যে বাড়িতে নেই। আগে থেকে বলেও রাখিনি। বকুনি খেতে হবে।
তাহলে এসো না। তোমার হোভারক্রাফট আছে। আমাকে যেতে হবে টিউবে। তিন ঘণ্টা। বেশি সময় নষ্ট হবে। তা ছাড়া জ্যাকিকে নিয়ে টিউবে ওঠারও অনেক ঝামেলা।
জ্যাকি!
নিশ্চয়। তোমার মিকিকে সারিয়ে দিয়ে তাহলে লাভটা কী? জ্যাকি আর মিকির মধ্যে ফাইট হবে। শোন মৌ, মিকিকে পকেটে ভরে এক্ষুনি চলে আয়। পাঁচটার পর কিন্তু আমায় পাচ্ছিস না। ফোন নামিয়ে রাখল রাজর্ষি।
রাজর্ষি জানত, মৌ আসবে। মিকিকে সারাতে হলে না এসে উপায় কী? নিউ ইয়র্ক বা টোকিয়োয় পাঠিয়ে ওকে সারিয়ে আনার তুলনায় রাজর্ষির সাহায্য নেওয়া সব দিক থেকেই বুদ্ধিমানের কাজ।
দরজা খুলে রাজর্ষি বলল, দারুণ ফাইট হবে আজকে। বুঝলি!
মৌ কোনও উত্তর না দিয়ে ঘরে ঢুকেই দরজাটা বন্ধ করে দিল, আচ্ছা তো মিকিকে ঠিক কর, তবে না ফাইট।
লড়াইয়ের গন্ধ পেলে রাজর্ষির মাথা ঠিক থাকে না, সেই জন্যই কোনও ইঁদুর কেনার অনুমতি পায়নি বাবা বা মায়ের কাছে। একা জ্যাকিই যথেষ্ট। বাবা অতটা খেয়াল না করেই মিকিকে সারানোর কথাটা বলেছেন।
মিকির পেটের নীচে দু-আঙুলে ছোট্ট একটা চাপ। পাতলা ঢাকা খুলল। প্রিন্টেড সার্কিট বার করে নিল। পাশ থেকে ঝুঁকে পড়েছিল মৌ। রাজর্ষি বলল, উঁহু, এখন কিছু দেখতে দেব না। কোনও মেকানিকই এটা অ্যালাউ করতে পারে না।
ট্রেড সিক্রেট?
ঠাট্টা গায়ে মাখল না রাজর্ষি, ঠিক তা-ই।
মৌ উঠে গিয়ে নিজেই টিভি অন করে দিল।
মিনিট পাঁচেক খুব জোর খুটখাট করল রাজর্ষি। ততক্ষণে মিকির কথা ভুলে টিভিতে আটকে গেছে মৌ। মিকি নিঃশব্দে তার কোলে হঠাৎ লাফ মেরে উঠে পড়ল। প্রথমটা চমকে গিয়েছিল, তার পরেই শুরু হল আদর।
জ্যাকির ক্রুদ্ধ কণ্ঠের চাপা গরু- কানে আসতেই সিঁটিয়ে গেছে মৌ। মিকিকে দু-হাতে বুকের মধ্যে জাপটে ধরে ভয়ে ভয়ে মুখ ফিরিয়ে তাকাল। জ্যাকির চোখ জ্বলজ্বল করছে, লাফ মারার জন্য তৈরি। রাজর্ষির হাত থেকে মুক্তি পেলেই
প্লিজ রাজর্ষি। মিকি মরে যাবে। ও পারবে না জ্যাকির সঙ্গে।
কিচ্ছু হবে না। তুই মিথ্যে ভয় পাচ্ছিস।
না, না
তাহলে তুই ব্লাফ দিয়েছিস বল! মিকির সঙ্গে ফাইট হবে বলে আমাকে দিয়ে সারিয়ে নিলি। না, এখন আমি কোনও কথা শুনব না। শিগগির নামিয়ে দে মিকিকে। কথা দিচ্ছি, জ্যাকি ওর কোনও ক্ষতি করবে না। শুধু একটু খেলা। তুই ভেবে দেখ, জ্যাকি আজ অবধি একটাও ইঁদুর শিকার করার সুযোগ পায়নি। না না, শিকার মানে কি সত্যি শিকার? শিকার-শিকার খেলা।
কোনও উপায় ছিল না। মিকিকে মেঝেতে নামিয়ে দিয়েই পেছন ফিরে মুখে হাত চাপা দিল মৌ। কিন্তু মৌয়ের এতটা ভয় পাওয়ার কোনও কারণ ছিল না। মিকি মোটেই অসহায় নয়। জ্যাকি যতই গর্জন ছাড়ক আর লম্ফঝম্প করুক, ক্ষিপ্রতায় মিকি কম যায় না। সেই সঙ্গে দুষ্ট বুদ্ধি। ইচ্ছে করলেই কিচেন র‍্যাকের মাথায় চড়তে পারত। জ্যাকির নাগালের বাইরে। কিন্তু সে-ও খেলা জুড়েছে। একা জ্যাকিই শুধু এত দিন খেলার সঙ্গী পায়নি তা নয়।
মিনিট পাঁচ-সাতের মধ্যে দুটো টেল ল্যাম্প, চারটে গ্লাস আর একটা ফুলদানি চুরমার। শেষ পর্যন্ত অ্যাকোয়ারিয়াম ভেঙে রঙিন ইলেকট্রনিক মাছগুলো মেঝের ওপর ছড়িয়ে পড়ল। জ্যাকি এত উত্তেজিত যে, রাজর্ষির প্রথম দুটো ধমক কানেই তোলেনি। জ্যাকিকে জড়িয়ে ধরে মেঝের ওপর বসে রাজর্ষি বলল, মৌ, শিগগির মাছগুলোকে তুলে ডাইনিং টেবিলের জাগের মধ্যে রেখে দে। বেশিক্ষণ হাওয়ায় থাকলে ওদের ব্যাটারিগুলো নষ্ট হয়ে যাবে।
মাছ উদ্ধার করতে করতে মৌ বলল, দেখ, আমার মিকি কিন্তু কোনও জিনিস ভাঙেনি। সব তোর জ্যাকির কাণ্ড। এই জন্যই তোকে মিকি কিনে দেয়নি।
যুদ্ধক্ষেত্রের ধ্বংসস্তূপের ওপর চোখ বুলিয়ে রাজর্ষি বলল, এই, ছাতে যাবি? ওখানে। এসব ঝামেলা নেই।
মিকির পারদর্শিতায় মৌয়ের ভয় কেটে গেছে। বেশ গর্ব বোধ করছে। মৌ আপত্তি করল না। চল্লিশতলা বাড়ি। প্রতিটি তলায় পঁচিশটা ফ্ল্যাট। একটা ঝকঝকে ডিশ অ্যান্টেনা পাপড়ি মেলে বসে আছে, কিন্তু বাতিল অ্যান্টেনার কাঠিগুলো আর সরানো হয়নি। অ্যান্টেনার ঘন জঙ্গলে খেলা জমে গেল। মিকি বেগতিক বুঝলেই চড়ে বসছে একটা-না একটা অ্যান্টেনার মাথায়। জ্যাকি আকাশে মুখ তুলে কয়েকবার আপত্তি জানাবার পর সে আচমকা লাফ মেরে নেমে পড়ে দৌড় লাগাচ্ছে।
ছাতের ওপর সূক্ষ্ম ধুলোর আবরণ। জ্যাকি আর মিকি পায়ে পায়ে বেজায় ধুলো ওড়াচ্ছে। শঙ্কিত বোধ করে রাজর্ষি। ইলেকট্রনিক কোনও জিনিসের পক্ষেই স্বাস্থ্যকর নয়।
জ্যাকি মিকিকে ছেড়ে ছুট লাগিয়েছে ছাতের ডান কোণে। রাজর্ষি আর মৌয়ের সঙ্গে মিকিও অবাক। জ্যাকি ছুট্টে গিয়ে হঠাৎ সামনের দু-পায়ে ব্রেক কষে দাঁড়িয়েছে। ছাতের কাছে নাক ঠেকিয়ে গরগর করছে। শিকার ধরার ভঙ্গি, কিন্তু যেন সাহসে পুরো কুলোচ্ছে। না। ঘেউ করে একবার ডাক দিয়েই এক পা পিছিয়ে এল। তারপরেই হঠাৎ ঝাঁপ দিল সামনে। মুখে করে কী একটা কামড়ে ধরেছে। রাজর্ষিকে ডাকতে হয়নি। জ্যাকি নিজেই অ্যাবাউট টার্ন করে ফিরে এল রাজর্ষির কাছে। পায়ের কাছে বসে ল্যাজ নাড়ছে।
রাজর্ষি নিচু হয়ে বসতেই জ্যাকি মুখ সরিয়ে নিতে চাইল। ধরা দেবে না। কিন্তু পারল না। রাজর্ষি জোর করে ওর মুখ ফাঁক করে টেনে নিল একটা.
লাভলি! কী সুন্দর রে! প্লিজ রাজর্ষি, একবার আমার হাতে দে। মৌ অনুরোধ করে। লম্বা লম্বা সরু পা-ওয়ালা গাঢ় সবুজ রঙের একটা পোকা ধরে এনেছে জ্যাকি। কাদের বাড়ির খেলনা কে জানে, ছাতে পালিয়ে এসেছে।
মৌয়ের হাতে সবুজ পোকাটাকে নামিয়ে দেওয়ামাত্র সেটা তিড়িং করে হাই জাম্প মারল। কিন্তু জ্যাকিকে ঠকাতে পারেনি। আবার ধরে ফেলেছে। এবং রাজর্ষির কাছেই নিয়ে এসেছে।
পোকাটাকে সন্তর্পণে হাতের মুঠোয় পুরে ফেলে রাজর্ষি। জ্যাকি আর মিকিকে নিয়ে ওরা ফিরে এসেছে রাজর্ষিদের ফ্ল্যাটে। জ্যাকি আর মিকি আবার খেলা জুড়তে চেয়েছিল। দু জনেই ধমক খেয়ে যে যার জায়গায় বসে পড়েছে। রাজর্ষি আর মৌ পোকাটাকে নিয়ে। ব্যস্ত। এরকম পতঙ্গ তারা কখনও চোখে দেখেনি। অনেক চেষ্টা করেও পোকাটার শরীরের কোন জায়গায় ট্যাবলেট ব্যাটারি ভরা আছে, খুঁজে পাচ্ছে না রাজর্ষি।
মৌ জিজ্ঞেস করে, তোর কাছে খেলনার ক্যাটালগ নেই?
রাজর্ষি তখনও হাল ছাড়েনি। পোকাটাকে নাড়াচাড়া করতে করতেই বলল, ওই তো, বইয়ের র‍্যাকে রয়েছে।
পঁচিশ হাজার ইলেকট্রনিক খেলনার সচিত্র ক্যাটালগ। বাগ, ইনসেক্ট ইত্যাদি নানা দিক থেকে আধ ঘণ্টা নাড়াচাড়া করেও সবুজ পোকাটার সন্ধান পেল না।
টেলিফোনে তলব এসেছে মৌয়ের বাড়ি থেকে। মিকিকে কোলে নিয়ে উঠে পড়ল মৌ। রাজর্ষি বলল, আমাকে পার্ক স্ট্রিটের মোড়ে নামিয়ে দিবি? তোর তো গাড়ি আছে।
পোকাটাকে পকেটে ভরে নিল রাজর্ষি। ওটা আর এখন নড়াচড়া করছে না। লাফিয়ে পালাতে পারবে না। কলকাতার সবচেয়ে নামকরা খেলনার দোকান টয় সেন্টারের সামনে নেমে পড়ল রাজর্ষি। ইচ্ছে থাকলেও উপায় নেই মৌয়ের। মৌ-কে বাড়ি পৌঁছে দিয়ে গাড়ি যাবে বাবার অফিসে।
টয় সেন্টারের কাউন্টারের কাচের টেবিলে পোকাটা নামিয়ে রেখে রাজর্ষি বলল, ঠিক এইরকম কোনও বাগ বা ইনসেক্ট আছে আপনাদের কাছে?
সেলসম্যান নেড়েচেড়ে পরীক্ষা করে বলল, ঠিক এইরকম নয়, তবে এই আকারের বেশ কিছু মডেল আছে।
কোনওটাই পছন্দ হল না রাজর্ষির। সবুজ পোকাটার পাশে সব ক-টাই বেমানান রকমের মোটাসোটা গাঁট্টাগোট্টা।
রাজর্ষি পেছন ফিরতে সেলসম্যান জিজ্ঞেস করল, এটা কোত্থেকে কিনেছেন? নিশ্চয় ফরেন?
উত্তর দেয়নি রাজর্ষি। টয় সেন্টার তার কাছে অজানা দোকান নয়। মেরামতির কাজেও এদের যথেষ্ট সুনাম। রিপেয়ারিং কাউন্টারের সামনে এসে রাজর্ষি বলল, এটার ব্যাটারিটা বদলে দিতে হবে। নড়াচড়া পুরো বন্ধ হয়ে গেছে।
পোকাটা হাতে নিয়ে কাউন্টারের লোকটা ভেতরের ঘরে অদৃশ্য হয়ে গেল।
কয়েক মিনিট বাদেই লোকটি ফিরে এল, সরি! এটা নিশ্চয় কোনও ফরেন জিনিস। আমাদের পক্ষে এটার ব্যাটারি পালটানো সম্ভব নয়। তবে আপনি যদি এটার লিটারেচার দিতে পারেন, মানে কীভাবে ব্যাটারি পালটাতে হয়, তার নির্দেশ, তবে।
কাউন্টারের পাশে এক বৃদ্ধ কর্মচারী নিবিষ্টমনে একটা প্রজাপতি সারাচ্ছিল। ঘাড় ফিরিয়ে সে বেশ ভারী গলায় বলল, জিনিসটা দেখি একবার!
সবুজ পোকাটা হাতে নিয়েই তার ভুরু কুঁচকে গেল। মুখ তুলে বলল, কে এনেছে। এটা?
রাজর্ষি বলল, আমি।
কোত্থেকে পেয়েছ জানতে পারি?
বাড়ির ছাতে। কুড়িয়ে পেয়েছি।
কলকাতায়? তুমি কলকাতায় থাকো?
নিশ্চয়।
বৃদ্ধ কারিগর হাসতে শুরু করে। তারপর রাজর্ষির মুখের ভাব লক্ষ করে নিজেকে সামলে নেয়, না না, তোমার কোনও দোষ নেই। কলকাতায় যে এখনও কোনও জীবন্ত পোকামাকড় দেখা যায়, সেটা আমার কাছেও একটা নতুন আবিষ্কার। সত্যিই তুমি দারুণ এক কাণ্ড করেছ! আমরা ছেলেবেলায় এরকম গঙ্গাফড়িং এক-আধটা দেখেছি। এখনও ওরা টিকে আছে, ভাবতেও অবাক লাগছে।
রাজর্ষি কিছুক্ষণ কোনও কথা বলতে পারেনি। তারপরে গঙ্গাফড়িংকে হাতে নিয়ে বলল, তার মানে এটা ইলেকট্রনিক খেলনা নয়? ব্যাটারি পালটালেও বাঁচবে না?
সাদা চুল ঝাঁকিয়ে লোকটা বলল, জ্যান্ত গঙ্গাফড়িঙের কি ব্যাটারি লাগে? মরে গেলে ব্যাটারি পুরে তাকে জ্যান্ত করার সুযোগ কোথায়?

স্পেসশিপ, মিনিবাস ও ঝন্টুমামা
রবিবারের সকালগুলোয় পার্ক স্ট্রিট অঞ্চলের একটা বাড়তি আকর্ষণ থাকে। দুষ্প্রাপ্য প্রাচীন ও অদ্ভুত সব জিনিসপত্রের তল্লাশে অনেকেই এ সময়টায় বিভিন্ন নিলামঘরে হানা দেয়। এটা একটা নেশার মতো। পকেটে টাকা না থাকলেও ক্ষতি নেই। নিছক দর্শক হিসেবে নিলয়ও এসেছিল। প্রায়ই আসে। সেরকম কিছু চোখে পড়লে ফিরে গিয়ে ঝন্টুমামাকে খবর দেয়।
তা বলে রাসেল এক্সচেঞ্জে ভূত দেখবেএটা নিশ্চয় সে কল্পনা করতে পারেনি। আক্ষরিক অর্থেই ভূত। পৃথিবীর যাবতীয় প্রথম সারির সংবাদপত্রে যার মৃত্যুসংবাদ মোটা মোটা হরফে ছাপা হয়েছে, সেই জেনারেল তরফদারকে স্বচক্ষে দেখল নিলয়। জেনারেল তাঁর বিখ্যাত গোঁফ-দাড়ি কমিয়ে ফেলেছেন, চুল ব্লিচ করেছেন, কিন্তু নিলয়কে ফাঁকি দিতে পারেননি। ডান হাতের অনামিকা তাঁকে ধরিয়ে দিয়েছে। সৈনিক জীবনের প্রথম অধ্যায়েই এই আঙুলের দুটি পর্ব খুইয়েছিলেন তিনি।
নিলয় ভূত দেখে অবাক হয়েছিল আর নিলয়ের চোখে চোখ পড়ার পর ভূত আতঙ্কিত। নিলয়কে কাছে ঘেঁষার সুযোগ দেয়নি তরফদার। কোনও এক প্রাইভেট দরজা ব্যবহার করে উধাও হয়ে গেছেন।
ঝন্টুমামার বাড়ি। নিলয় যত উত্তেজিত হয়ে উঠেছে, তার সঙ্গে সংগতি বজায় রাখতে ব্যস্ত অনুপাতে নিরাসক্ত হয়ে পড়ছে ঝন্টুমামা।
প্লিজ ঝন্টুমামা, তুমি বইটা একটু নামাও মুখের সামনে থেকে। তুমি কি এখনও কিছু বুঝতে পারছ না! স্পেসশিপ ম্যাগেলান-এর পরিচালনার ভার জেনারেল তরফদারের ওপর দেওয়া হয়নি। তরফদারের নামটাই শুধু ব্যবহার করা হয়েছিল। আর তাই ম্যাগেলান ধ্বংস হয়ে যাওয়ার পরে তরফদারকে এখন ভূত হয়ে গা-ঢাকা দিতে হয়েছে।
ঝন্টুমামা বইটা বন্ধ করে, হাফ-চশমার ওপর দিয়ে তাকাল, সরকারি অফিসে চাকরি করার এই একটা সুবিধে। তাই না?
আবার হেঁয়ালি!
মোটেই না। তুইই তো বলেছিলি যে, কে যেন সরকারি পয়সায় ছুটির দিনে বেড়াতে যাওয়ার নাম করে ভাঁওতা দিয়েছিল। ফল্স সার্টিফিকেট দাখিল করেছিল। তারপরে বাসটা যখন খাদে পড়ে গেল, জলজ্যান্ত মানুষটা দেখল, তার নাম উঠে গেছে ডেথ লিস্টে। বলিসনি?
হ্যাঁ, হয়েছিল তো। ডক্টর ব্যানার্জি। কিন্তু তার সঙ্গে।
গভীর সম্পর্ক। তরফদার সম্বন্ধে তোর অসাধারণ হাইপথেসিসটার আইডিয়া তুই সরাসরি ওই।
দ্যাখো ঝন্টুমামা, এ সমস্ত উলটোপালটা যুক্তিতর্ক শুনতে চাই না। এই ঘরে বসেই তুমি একদিন জেনারেল তরফদারের সঙ্গে আমার পরিচয় করিয়ে দিয়েছিলে।
নির্ঘাত।
আমার একটাই প্রশ্ন, তুমি কি জানতে যে, তরফদার বেঁচে আছে? ম্যাগেলান-এর ওই অভিশপ্ত সফরের সময়ে সে রকেটের কমান্ডারের পদে নিযুক্ত ছিল না?
তুই দুটো প্রশ্ন করেছিস। যা-ই হোক, তোর কাছে যেটা বিশেষ জরুরি, সেটাই বলি। না, তরফদার বেঁচে আছেএটা আমি জানতুম না। সত্যি বলতে, এমন কোনও চিন্তা আমার মাথাতেও আসেনি একবারের জন্যেও।
নিলয় আরও উত্তেজিত হয়ে ওঠে, কিন্তু মাথাতে আসার পরেওঢুকিয়ে দেওয়ার পরেও তো কোনও লাভ হয়েছে বলে মনে হচ্ছে না। তোমার মধ্যে যদি এতটুকু মনুষ্যত্ব থাকত তাহলে এরকম নির্বিকার ভঙ্গিতে বসে থাকতে পারতে না। দু-শো পঁচাত্তরটা মানুষ প্রাণ হারিয়েছে মহাশূন্যে। ম্যাগেলান চূর্ণ-বিচূর্ণ হয়ে গেছে মঙ্গল গ্রহের দিকে যাত্রা শুরু করার দু-দিনের মধ্যে। তরফদারের নাম ভাঙিয়ে কার হাতে ওই রকেট পরিচালনার ভার তুলে দেওয়া হয়েছিল? সে কি তার উপযুক্ত? তারই ত্রুটি ওই দুর্ঘটনার কারণ কি না, কে বলবে? সবচেয়ে বড় কথা, ম্যাগেলান রকেট সার্ভিস সংস্থা ও তরফদারএদের বিরুদ্ধে প্রতারণার অভিযোগ তো আনা যাবেই।
নিশ্চয়। একশোবার। এবং এই মুহূর্তে আমরা স্পেস ইনশিয়োরেন্স কোম্পানির হাতে তোর এই থিয়োরি তুলে দিই, বাকি জীবনটা ঠ্যাঙের পরে ঠ্যাং চড়িয়ে চৰ্য্যচোষ্য খাওয়ার ব্যবস্থা করে নিতে পারব। ওই দু-শো পঁচাত্তরজন মানুষের জীবনবিমা দিতে গিয়ে কোম্পানির নাভিশ্বাস উঠে গেছে।
আবার তুমি মূল জায়গাটা থেকে সরে যাচ্ছ।
কীরকম?
তোমার কি এখনই ইনটেলিজেন্স ব্রাঞ্চের সাহায্য নেওয়া উচিত নয়? যাতে তরফদার পালাতে না পারে। ওই দলের অনেকেই তো তোমাকে খুব খাতির করে।
অসম্ভব। তার অনুমান যদি ঠিক হয়, তাহলে এটা একটা ব্লান্ডার হবে। তরফদার বেঁচে আছে, জানাজানি হয়ে যাওয়ার ফল কি তুই জানিস? তরফদার ধরা পড়বে না, তার আগেই খুন হয়ে যাবে। ওই ম্যাগেলান কোম্পানির ভাড়াটে মাফিয়ারাই ওকে লোপাট করে দেবে।
তাহলে কি তুমি হাত গুটিয়েই বসে থাকবে এখন?
অন্তত আজকের দিনটা তো বটেই।
কেন?
আজ ন্যাশনাল লাইব্রেরির সংবাদপত্র বিভাগ কার্যত অচল।
মাগেলান-এর বিষয়ে খবরগুলো দেখতে চাও, এই তো? তার জন্যে ন্যাশনাল লাইব্রেরির দরকার নেই। সুজয়ের বাড়ি গেলেই হবে। মহাকাশ অভিযান নামে ওর বইটা বেস্টসেলার লিস্টে ওঠার পর থেকে ও কিছু মিস করে না। খবরের কাগজের কাটিং-এর ফাইল দিন দিন ফুলে উঠেছে। পরিমার্জিত ও পরিবর্ধিত সংস্করণের জন্য তথ্য সংগ্রহ করে যাচ্ছে।
ঘড়ির দিকে তাকাল ঝন্টুমামা। তারপরেই এই প্রথম তাকে উত্তেজিত হতে দেখা গেল, শিগগির চল!
ট্যাক্সি! ঝন্টুমামার ডাক শুনে ঘাবড়ে গেল নিলয়। নিজের পয়সায় ট্যাক্সি চড়বে ঝন্টুমামা?
সুজয়ের মা দরজা খুলে দিলেন।
একটু অসময়ে এসেছি মাসিমা। ঝন্টুমামা কবুল করলেন।
অসময় কী বাবা, ঠিক সময়েই এসেছ। রবিবার আমরা একটু দেরিতেই খেতে বসি। এসো এসো, আজ অনেকদিন বাদে সরষেবাটা দিয়ে ইলিশ করেছি। না বললে শুনব না।
ট্যাক্সি ধরার রহস্যটা পরিষ্কার হয়ে গেল। খাওয়ার পরে খুব বেশি হলে মিনিট পনেরো সুজয়ের কাটিং ফাইল নিয়ে নাড়াচাড়া করেছে ঝন্টুমামা। ওই পরিমাণে ক্যালোরি আত্মস্থ করার পর প্রাকৃতিক নিয়মেই ঝিম ধরেছে। হাত থেকে ফাইলটা বেশ কয়েকবার খসে পড়ার উপক্রম হয়েছে।
সুজয় চোখ টিপে থামিয়ে না দিলে হয়তো মুখ ফসকে কিছু বলেই ফেলত নিলয়। অবশ্য ঝন্টুমামার চেষ্টার কসুর নেই। ঘুমে শরীর অবশ হয়ে এলেই নড়েচড়ে উঠে বসছে, আর শিশুর মতো এক একটা প্রশ্ন করছে, হ্যাঁ রে, ম্যাগেলান বিশাল একটা রকেট, তা-ই না?
সুজয়ের অসীম ধৈর্য। কোনও বিরক্তি নেই। হ্যাঁ, ঝন্টুমামা। ম্যাগেলান ওয়ান, টু, থ্রি তিনটেই সাতশো করে যাত্রী বহন করতে পারে। বৃহত্তম মহাকাশযান।
ওয়ান, টু, থ্রিসব ক-টাই কি দেখতে একরকম নাকি?
একই মডেলের রকেট!
এর মধ্যে কোনটা ধ্বংস হয়েছিল রে?
ম্যাগেলান থ্রি।
হঠাৎ উঠে বসল ঝন্টুমামা, চল নিলয়, বাড়ি যাই। সুজয় তোর এই একটা কাগজ শুধু ধার নিচ্ছি। অভিশপ্ত ম্যাগেলান-এর যাত্রীতালিকা।
বাড়ি ফেরার পথে ঝন্টুমামা যে ট্যাক্সি নেবে না, জানাই ছিল। মিনিবাসে আসন গ্রহণ করেই চোখ বুজেছে। পাঁচ মিনিটের পথ পেরোতে কুড়ি মিনিট লেগে গেল। একটু জোরে জোরেই স্বগতোক্তি করেছিল নিলয়, এই এক যন্ত্রণা। ছুটির দিন যেই বাস ফাঁকা হল, অমনি সে আর নড়তে চাইবে না।
কী বললি? ঝন্টুমামা যেন দুঃস্বপ্ন দেখে ধড়মড় করে উঠে বসল।
বললাম, ফাঁকা বাসে চড়ার আনন্দ পুষিয়ে দিতে হচ্ছে। বাস ভরতি না হলে তার চাকা গড়ায় না।
নিলয়ের পিঠের ওপর একটা অভিনন্দনমূলক থাপ্পড় কষিয়ে ঝন্টুমামা বলল, তুই একেবারে সমস্যার শিকড়ে পৌঁছে গেছিস।
বলেই নিলয়কে এক ঠেলা, শিগগির নেমে পড় এখানে। সুজয়ের বাড়ি থেকে আর একটা তথ্য সংগ্রহ করতে হবে। এক্ষুনি।
মানিব্যাগ খুলে একশো টাকার একটা নোট বাড়িয়ে দিয়ে ঝন্টুমামা বলল, এক মিনিটও দেরি নয়। ট্যাক্সি নিবি, যাবি আর আসবি। ওঠ, ওঠ
কী বিপদ! কাজটা কী, সেটাই তো এখনও বলোনি।
ইনশিয়োরেন্স কোম্পানির ঠিকানা। যে কোম্পানির কাছে মাগেলান-এর যাত্রীরা মহাকাশ সফরের আগে জীবনবিমা করিয়েছিল। একটাই কোম্পানি।
মিনিট চল্লিশের মধ্যে ইনশিয়োরেন্স কোম্পানির নামধাম সংগ্রহ করে ফিরে এল নিলয়। ঝন্টুমামা কাগজের টুকরোটা, বলতে গেলে, ছিনিয়ে নিয়েছে তার হাত থেকে। এ কী! ফোন নাম্বার নেই?
সেটা তো ডাইরেক্টরি থেকেও বার করা যাবে। কিন্তু আজ তো রবিবার। সেটা কি খেয়াল আছে!
এই প্রথম ঝন্টুমামাকে হার স্বীকার করতে দেখল নিলয়। চোখে-মুখে গম্ভীর হতাশা।
নিলয় সান্ত্বনা দেওয়ার চেষ্টা করে, আর তো কয়েক ঘণ্টা, কাল সকালে দশটা বাজলেই ফোন করতে পারবে। আর তারপরেই জেনারেল তরফদার তথা ম্যাগেলান রহস্যের সমাধান। তা-ই না?
ঠিক তা-ই।
সব বুঝে ফেলেছে?
হ্যাঁ। আর তার পেছনে তোরই সবচেয়ে বড় অবদান।
কীরকম?
তোর ওই মিনিবাস-সম্পৰ্কীয় মন্তব্য। মিনিবাসে যতক্ষণ না প্যাসেঞ্জার ঠাসা হয়, সে কি নড়তে চায়? চায় না। ঠিক এইটাই ঘটেছিল ম্যাগেলান থ্রি-র ক্ষেত্রে! সাতশোর বেশি যাত্রীবাহী মহাকাশতরি মাত্র দু-শো পঁচাত্তরজনকে নিয়ে যাত্রা শুরু করেছিল। কারেক্ট? আমার আর-একটাই প্রশ্ন, ওই দু-শো পঁচাত্তরজন যাত্রী নিয়ে মঙ্গল গ্রহে পৌঁছোনো ও আবার পৃথিবীতে ফিরে আসার মতো বিপুল ক্ষতি কীভাবে এড়ানো সম্ভব? বল দেখি। একটাই উপায়পৃথিবী ছেড়ে রওনা হওয়ার পরেই রকেটটাকে ধ্বংস করে দেওয়া। মানে, রকেটটা ধ্বংস হয়ে গেছে বলে ঘোষণা করা।
কী বলতে চাও তুমি? ম্যাগেলান-এর আসন অর্ধেকেরও বেশি ফাঁকা ছিল বলে যাত্রাটা ইচ্ছে করে বানচাল করে দেওয়া হয়েছিল?
হ্যাঁ। ওই দু-শো পঁচাত্তরজন যাত্রীকে মহাশূন্যের কোনও এক অজানা স্থানে ছুঁড়ে ফেলে দিয়ে, জেনারেল তরফদার ম্যাগেলান থ্রি-কে নিয়ে আবার ফিরে এসেছে। ম্যাগেলান থ্রি-র সঙ্গে ওয়ান এবং টু-র কোনও আকৃতিগত তফাত নেই। তাই ওই রকেটটাও আবার ব্যবহার করা যাবে।
এ তো সবই অনুমান। প্রমাণ করবে কী করে?
তার দায়িত্ব ওই ইনশিয়োরেন্স কোম্পানির ওপরেই ছেড়ে দেওয়া ভালো। ম্যাগেলান সংস্থায় কারচুপির জন্য দু-শো পঁচাত্তরটি মানুষ প্রাণ হারালেও কিছু হত না। মানে ম্যাগেলানকে নিয়ে কেউ টানাটানি করত না। কিন্তু বিপুল অর্থ ক্ষতিপূরণ দিতে হয়েছে বিমা কোম্পানিকে। ব্যাবসার দিক থেকে তারাও ম্যাগেলান-এর চেয়ে কম শক্তিশালী নয়। এবার ম্যাগেলান বনাম ইনশিয়োরেন্স শুরু করুক তাদের লড়াই। এই বিশেষ ক্ষেত্রে আমার নৈতিক দায়িত্ব, ইনশিয়োরেন্স কোম্পানিকেই যাবতীয় তথ্য সরবরাহ করা।

অপ্রত্যাশিত একটা ঘটনা নতুন গ্রহে পা দেওয়ার ঠিক দেড় দিনের মধ্যেই সব পরিকল্পনা ভেস্তে দিল।
চায়ের মগ হাতে মধুমিতার প্রথম প্রভাতের স্বাদ নিচ্ছে তখন দু-জনে। সাদা-নীল ডোরাকাটা পোর্টেবল ছাউনির সামনে দুটো ফোল্ডিং চেয়ার। সামনে একশো মিটারের মধ্যেই শুরু হয়েছে বিশাল নীল-সবুজ হ্রদের কিনারা। হ্রদের ওপারে গহন অরণ্য। ডানদিকে ঘাড় ফেরালেই চোখ ধাঁধিয়ে দিচ্ছে বরফের টুপি-পরা মাঝারি উচ্চতার পর্বতশ্রেণি।
কিন্তু যে জায়গাটায় ওরা মহাকাশফেরি নামিয়ে আস্তানা গেড়েছে, সেখানে সবুজের চিহ্ন নেই। রুক্ষ, ধূসর, পাথুরে জমি। মাঝে মাঝে আবার গোড়ালি ডুবে যাওয়ার মতো সূক্ষ্ম নরম বালি। আস্তানা গাড়ার জায়গা নির্বাচন নিয়ে মতবিরোধ হয়েছিল। হ্রদের অন্য পারে অরণ্যের সীমানাটাই পছন্দ ছিল নিনার।
রাজি হয়নি অয়ন। মধুমিডায় এর আগে মাত্র দুটি অভিযাত্রীদল এসেছে। তারা কখনওই অরণ্যের ধারে ক্যাম্প পাতেনি। ঝুঁকির কথা ভাবেনি অয়ন। নির্দেশ অমান্য করতে চায়নি। কলকবজা বিকল হওয়ার এমন কোনও অজুহাত খাড়া করা যাবে না, যাতে পরিকল্পনা বিরোধী অবতরণ ব্যাখ্যা করা সম্ভব।
নিনার অবশ্য আপশোশের কোনও কারণ নেই এখন। হ্রদের জল থেকে উঠে এসে একটি ইগুয়ানোডন ইতিমধ্যেই তার সঙ্গে ভাব করে নিয়েছে। পোষা কুকুরের চেয়েও অনুগত ভঙ্গি তার। ইগলু বলে কয়েকবার সম্বোধন করার পর এখন তার নামটাও চিনে ফেলেছে। ডাকলেই চোখে চোখ রাখে। আধশোয়া অবস্থায় ল্যাজ নাড়ে। সারারাত ছাউনির দরজার পাশে পাহারা দিয়েছে। এখন ওদের পায়ের কাছে শুয়ে রাতের ঘুমটাকে পুষিয়ে নিচ্ছে।
নিনা চায়ে চুমুক দেওয়ার ফাঁকে ফাঁকে গলায় ঝোলানো ক্যামেরাটা টেনে নিয়ে ক্লিক ক্লিক করে চলেছে। কর্তব্যে ত্রুটি নেই। ফোটোগ্রাফার হিসেবেই এসেছে সে।
তুই শুধু ইগলুর ছবি তুলেই রোল শেষ করে ফেলবি মনে হচ্ছে। অয়ন বলল।
সেটা করতে পারলেই বেশি খুশি হতুম। তোর পেছনে পেছনে পাথরের নমুনা আর তেলের সন্ধানে ঘুরে সময় নষ্ট করার মোটেই ইচ্ছে নেই।
স্বাভাবিক। অপ্রকৃতিস্থ লোকেরা নিজের কাজে, মানে চাকরিতে কখনও আনন্দ পায় না।
তুই নিজে কী! ডাক্তারি ছেড়ে মহাকাশ অভিযানে কারা যোগ দেয়?
উচ্চাকাঙ্ক্ষীরা। তবে ডাক্তারি বিদ্যেটাও
কথা শেষ না করেই থেমে গেল অয়ন। চায়ের মগটাকে ঠোঁটের সামনে থেকে সরিয়ে নিয়ে গেছে তার ডান হাত।
নিনা অয়নের দিকে একবার তাকিয়েই তারপরে তার দৃষ্টি অনুসরণ করল। হ্রদের ধারে জল ফাঁক করে একটি পাহাড়ের মাথা জেগে উঠছে।
নিনা উঠে দাঁড়াতেই অয়ন বলে, ভয় পেলি নাকি? তোর ইগলুরই বড়দা বলে মনে হচ্ছে।
না বললেও চলত। ইগুয়ানোডন বলে চিনতে এক নিমেষের বেশি লাগেনি। কিন্তু জন্তুটার চোখের চাউনির মধ্যে ভয়ংকর একটা কিছু আছে। ব্যাখ্যা করতে পারবে না অবশ্য। বোঝাই যাচ্ছে, অয়ন সেরকম কিছু লক্ষ করেনি। বিচলিত হয়নি। সত্যিই তো, ইগলুও কাল ঠিক একইভাবে জল থেকে উঠে এসেছিল।
মিনিটকয়েক চোখ পাকিয়ে সব দেখে-শুনে নিয়ে নবীন আগন্তুক গলা অবধি উঁচু করে অত্যন্ত মিহি সুরে একটি দীর্ঘ-ঊ-কার উচ্চারণ করল। স্কেলটা খুব চড়া।
অয়ন একাই চমকে যায়নি। তাদের অনুগত ইগলুরও তন্দ্রা ভেঙে গেছে। সে-ও এখন তটস্থ। পেছনের দু-পা ও ল্যাজের ওপর ভর রেখে শিরদাঁড়া সোজা করেছে। সামনের ছোট্ট হাত দুটো প্রার্থনার ভঙ্গিতে বুকের কাছে জড়ো।
ঘন ঘন দীর্ঘ-ঊ-কারের সঙ্গে ক্রোধভরা নিশ্বাস ছাড়তে ছাড়তে ইগুয়ানোডন তীরের ওপর উঠে এল। ইগলুরই জাতভাই, কিন্তু আকারে দেড়গুণ। ইগলুর দিকেই এখন তার দৃষ্টি। আকাশ-কাঁপানো হুংকার ছাড়ল ইগলু। কিন্তু সেটা ভয়ে, প্রতিবাদে নয়।
ক্রুদ্ধ জন্তুটা তেড়ে গেল ইগলুর দিকে। ইগলু পাশ কাটিয়ে ছুটে চলেছে জলে ঝাঁপ দেওয়ার জন্য। অভ্যাসবশত চোখের সামনে ক্যামেরা তুলে স্বয়ংক্রিয় শাটার চেপে রেখেছিল নিনা।
অয়নের হ্যাঁচকা টানে ক্যামেরাটা ছিটকে পড়ত, ভাগ্যিস স্ট্র্যাপটা গলায় পরানো ছিল। ক্যাম্পের পেছনে প্রায় দেড়শো মিটার দূরে দাঁড়িয়ে আছে তাদের পরিবহন। মধুমিডার আকাশে মূল মহাকাশযান ক্রমাগত পাক খাচ্ছে। সেখানে ফিরে যেতে হলে ওই ফেরিযানই ভরসা। মহাকাশফেরির দিকেই ছুটছে তারা।
ইগলু জলে ঝাঁপ দেওয়ার সঙ্গে সঙ্গে ক্ষিপ্ত ডাইনোসর ঘুরে দাঁড়িয়েছিল। সত্যি যদি তাড়া করত, গতিতে হার মানানো সম্ভব হত কি না বলা যাবে না। কিন্তু ওদের ভয়। দেখানো ছাড়া অন্য কোনও উদ্দেশ্য বোধহয় ছিল না। খানিকটা দূরত্ব তৈরি হওয়ার পরে নিনা দাঁড়িয়ে পড়ে, পেছন ফিরে তাকায়। ক্যামেরাটা তুলতে যাবে, আবার কয়েক পা ধাওয়া করে এল ভয়ংকর।
তিন পা-বিশিষ্ট ফেরিযানের ঝোলানো সিঁড়িতে পা রাখার আগে আর পেছন ফিরে তাকানোর সাহস হয়নি। নীল-সাদা তাঁবুটা ছিন্নভিন্ন। যাবতীয় আসবাব, টিনে ভরা খাবার, অয়নের যন্ত্রপাতি, এমনকী নিনার ভিডিয়ো ক্যামেরা নিয়ে নয়-ছয় করছে জন্তুটা।
ছবি তোলার জন্য আর সময় দিতে রাজি নয় অয়ন। ইগুয়ানোডনের মতিগতি ভালো নয়। ইচ্ছে করলে দু-হাতে বুকে চেপে এই ইস্পাতের খোলটাকে সে টুথপেস্টের টিউব করে দিতে পারে।
ফেরি-রকেট নিয়ে মূল যানে ফিরে এসেছে ওরা। অয়ন কন্ট্রোল রুমে। মধুমিতার আরও নীচের আকাশ দিয়ে পরিক্রমা করছে এখন মহাকাশযান। ইতিমধ্যে দু-বার তারা পরিত্যক্ত আস্তানার ওপর দিয়ে উড়ে গেছে। ইগুয়ানোডন এখনও খাবারের টিন নিয়ে কামড়াকামড়ি করছে।
নিনা বলল, আশ্চর্য! শুধু নষ্ট করছে। খাওয়ার কোনও ইচ্ছে দেখছি না।
তুই কি এতক্ষণ ওর আচরণের ব্যাখ্যা খুঁজছিলি?
ভেবেছিলাম, ক্ষুধার্ত। তাই আক্রমণ করেছে।
তোর মতো পশুপ্রেমিকদের উৎপাতেই আমাদের অভিযানটা ব্যর্থ হয়ে গেল। আত্মরক্ষার জন্য একটা অস্ত্র থাকলে পালাতে হত না। তার আগে ইগুয়ানোডনকেই মরতে হত।
ভুল কিছু বলেনি অয়ন। তাদের আগে এই গ্রহে দুটি অভিযাত্রীদল এসেছিল। প্রত্যেকেই এখানকার নিরীহ ডাইনোসরদের প্রশংসা করে রিপোর্ট পেশ করেছে। সেই জন্যই কোনওরকম প্রস্তুতি ছাড়াই তারা
এর পেছনে অবশ্য একটা চক্রান্তও থাকতে পারে। অয়ন বলল, আমরা যাতে হিংস্র জন্তুর মুখে পড়ি, তার ব্যবস্থা করার জন্যই ওইভাবে রিপোর্ট দেওয়া হয়েছিল। মহাকাশ অভিযানও তো প্রতিযোগিতা!
আর-একবার নামার চেষ্টা করা যায় না? নিনা জিজ্ঞেস করে।
লাভ কী! টেন্ট নেই, টিনের খাবারও প্রায় শেষ।
কিন্তু ঘণ্টা তিন-চারের জন্য তো নামা সম্ভব?
এবার প্রস্তুত হয়েই নেমেছে। অয়নের হাতে অটোমেটিক রাইফেল। রেঞ্জ-ফাইন্ডার লাগানো। পরিচিত হদটার ধারেই নেমেছে, তবে আগের জায়গাটা থেকে আন্দাজ পাঁচ কিলোমিটার দূরে। এখান থেকে খ্যাপা ইগুয়ানোডনকে দেখা যাচ্ছে না। তবে তিনি নিশ্চয় আকাশ থেকে ওদের নামতে দেখেছেন।
জমির ওপর পা ফেলেই নিনার মনে হল, একটা শুকনো পাতা উড়ে এসে পড়ল পায়ের কাছে। নিচু হয়ে হাতে তুলে নিয়ে দেখল, গাছের পাতা নয়, পপকর্নের ফাঁকা ঠোঙা। দোমড়ানো।
অয়নও লক্ষ করেছে। বলল, পপকর্ন তো আমরা আনিনি।
কয়েক পা এগোতেই বোঝা গেল, তাদের পূর্ববর্তী একটি অভিযাত্রীদল এই জায়গায় আস্তানা গেড়েছিল। কোল্ড ড্রিঙ্কের বোতল, টিন ও নানা ধরনের কাগজ, অ্যালুমিনিয়ম ফয়েল ও পলিথিনের মোড়ক ছড়িয়ে রয়েছে। মৃদু হাওয়া হালকা আবর্জনাগুলোকে ছিটিয়ে দিয়েছে অনেকখানি জায়গা জুড়ে।
ভিন গ্রহে মানুষের পিকনিকের ছবি তুলতে শুরু করে নিনা। দূর থেকে কয়েকটা শট নেওয়ার পর হাঁটু গেড়ে বসেছে।
নিনা! অয়নের চাপা গলার ডাকে চমকে উঠে দাঁড়ায়। হ্রদের দিকে ফিরে রাইফেল উঁচু করে পজিশন নিয়েছে অয়ন। ইগুয়ানোডন উঠে আসছে জল থেকে। একটা হুংকার ছেড়ে থমকে দাঁড়িয়েছে।
রিফ্লেক্স ক্যামেরার টেলিফোটো লেন্সে চোখ রেখেই চেঁচিয়ে ওঠে নিনা, শুট ইট! কুইক! আক্রমণ করার সুযোগ দিসনি।
দুটোর বেশি বুলেট খরচ করতে হয়নি অয়নকে। রাইফেলের নল নিচু করে ক্লান্ত দৃষ্টিতে তাকাল নিনার দিকে। নিনা বলল, কিচ্ছু করার ছিল না। আমি কনভিন্সড যে জন্তুটা অসুস্থ।
নিনাকে অনুসরণ করে অয়ন। মনে হচ্ছে, নিনার অনুমান ভুল নয়। জন্তুটার ঠোঁটের দু ধারে ফেনার মতো জমে রয়েছে। নাক থেকে গড়াচ্ছে রক্তের ধারা। এটা বুলেটের ক্ষত নয়।
অয়ন আপত্তি করেছিল, কিন্তু নিনা ছাড়েনি৷ কোমরে ঝোলানো এমার্জেন্সি কিট থেকে ছুরি-কাঁচি বের করে তুলে দিয়েছে অয়নের হাতে। ইগুয়ানোডনের শবব্যবচ্ছেদের জন্য ডাক্তারি বিদ্যাকে কাজে লাগাতে বাধ্য হল অয়ন। কিছুতেই বোঝাতে পারেনি যে, কোনও জীবের রোগ বা অসুস্থতার কারণ খুঁজে বের করা অত সহজ নয়। আনাড়ি চিকিৎসক ও ডাইনোসরের এমন কম্বিনেশনও ইতিহাসে বেনজির।
ইতিমধ্যে ইগলুও এসে হাজির হয়েছে। তার গন্ধ শোঁকার ভঙ্গি দেখে প্রথমে দু-জনেই একটু শঙ্কিত হয়েছিল। কিন্তু মৃত ইগুয়ানোডনকে পর্যবেক্ষণ সেরে সে নিশ্চিন্ত মনে গা এলিয়ে দিয়েছে। নিনা একটু একটু করে তার কাছে এগিয়ে এসেছে। এখন তার গলায় হাত বোলাচ্ছে।
এই দেখ, দেখে যা! হরিবল! অয়ন খুব উত্তেজিত।
ইগুয়ানোডনের শ্বাসনলির মধ্যে আটকে ছিল রবারজাতীয় একটা আঠালো ড্যালা। শ্বাসকষ্টই খেপিয়ে তুলেছিল তাকে। রং পালটে গেলেও, ওরা দু-জনেই নিঃসন্দেহ যে এটা বাবুল গাম। একচিলতে কাগজের ফালিও পাওয়া গেছে বাবুল গামের ড্যালার মধ্যে। এই ব্র্যান্ডের বাবুল গামের প্যাকেট একটু আগেই পরিত্যক্ত আবর্জনার মধ্যে দেখেছে নিনা। ছবিও তুলেছে। নিশ্চয় এক-আধ প্যাকেট নয়, কার্টন ভরতি বাবুল গাম চিবিয়েছিল ইগুয়ানোডন।

পৃথিবীতে ফেরার পাঁচ দিন পরে।
ইন্টার স্পেস প্রাইভেট লিমিটেড কোম্পানির কনফারেন্স রুমে অয়ন ও নিনা তাদের সচিত্র রিপোর্ট পেশ করল। কেন চটপট পাততাড়ি গুটোতে বাধ্য হয়েছে, তারই ব্যাখ্যা।
ওরা জানত, শুধু এইটুকুতে কেউই সন্তুষ্ট হবে না। মহাকাশ অভিযানের লোকসান। পুষিয়ে নেওয়ার জন্য তারা একটি প্রস্তাব দিল। ভিন গ্রহের পরিবেশদূষণের জন্য পূর্ববর্তী অভিযানকারী সংস্থার বিরুদ্ধে আন্তর্জাতিক আদালতে মামলা করা, ক্ষতিপূরণ দাবি।
রিপোর্ট পেশ করার পর এক সপ্তাহও পেরোয়নি, খবরের কাগজে আধ পাতাজোড়া বিজ্ঞাপনটা আরও অনেকের মতো ওদেরও চোখে পড়েছে। মধুমিডার ডাইনোসর কেন আক্রমণ করেছিল? এই শিরোনামে আজই একটি বিজ্ঞাপনদাতা প্রযোজিত অনুষ্ঠান। প্রচারিত হবে। সময়, রাত আটটা তিরিশ। প্রাইম টাইম।
ইগলুর বড়দার অসুস্থতার কোনও ইঙ্গিত দেয়নি টেলিভিশন। শবব্যবচ্ছেদের ছবিগুলোও পুরো বাদ। দেখানো হল শুধু ডাইনোসরের আক্রমণের দৃশ্য। ভাষ্যকার তখন বলছেন, ইগুয়ানোডন তার প্রিয় বাবল গামের তল্লাশেই হানা দিয়েছিল এবং পায়নি বলেই খেপে গেছে। তারপরেই নিনার তোলা ছবি, মধুমিডার প্রান্তরে পিকনিকের পর পরিত্যক্ত জিনিসের মধ্যে রেনবো বাবুল গামের খোলস। ডাইনোসরও যোগ দিয়েছিল মানুষের পিকনিকে।
রেনবো বাবুল গাম কোম্পানি মোটা টাকা দিয়ে নিনার তোলা ছবি আর তাদের রিপোর্ট ব্যবহারের স্বত্ব কিনে নিয়েছে।


সাত কি সতেরো হাত ফেরত, বলা যাবে না। তবে এই পালিশ-চটা পুরোনো টেবিলটা নিঃসন্দেহেই ইতিহাসের মোড় ঘুরিয়ে দিতে চলেছে। রাসেল এক্সচেঞ্জ থেকে রবিবারের অকশনে কেনা টেবিলটা কোনও আহামরি বস্তু নয়। নয় বলেই অবশ্য রিসার্চ স্কলার সায়ন্তন মুখার্জি প্রায় বিনা প্রতিদ্বন্দ্বিতায় অ্যান্টিক বিশেষজ্ঞদের চোখের সামনে থেকে মাত্র ন-শো টাকায় রাইটিং ডেস্কটা হস্তগত করতে পেরেছে।
পরের দিনই টেবিলটা ডেলিভারি নিল সায়ন্তন। সস্তায় ভাড়া-করা নড়বড়ে টেম্পো। টায়ারে গ্র্যাটিস মারা। তার ওপর সায়ন্তন থাকে শিবপুরে। লক্ষ লক্ষ ঝাঁকানি খেয়েছে টেবিলটা। এই ঘটনারও গুরুত্ব কম নয়। না হলে, ডেস্কের ডানদিকের ড্রয়ারটা খসে পড়ত না এবং ওই গুপ্তকক্ষটা এতকালের মতো সায়ন্তনেরও অগোচরেই থেকে যেত।
সোম থেকে বুধ বাড়ি থেকে বেরোয়নি সায়ন্তন। টেবিলের পেছনে ছোট্ট একটা খুপরির মধ্যে থেকে উদ্ধার করেছে বিয়াল্লিশ পাতার একটি ইংরেজি পাণ্ডুলিপি। এইটাই তাকে বিভোর করে রেখেছে। কোনও সন্দেহ নেই যে, এটি এক টাইম মেশিন নির্মাতার নোটবই। নোটবইয়ের শেষ পাতায় লেখক পুরো নাম লেখেননি, শুধু আদ্যক্ষর এইচজিডব্লিউ। আদ্যক্ষরের নীচে সম্ভবত লেখা শেষ হওয়ার তারিখ, ১৫ জানুয়ারি ১৮৯৩।
সায়েন্স কলেজ ও ন্যাশনাল লাইব্রেরিতে পরবর্তী দু-দিন বৃথা নষ্ট করল সায়ন্তন। ওই আদ্যক্ষরের সূত্র ধরে এমন কোনও বিজ্ঞানীর সন্ধান মেলেনি, যিনি ঊনবিংশ শতাব্দীর শেষে ফোর্থ ডাইমেনশন নিয়ে কাজ করেছিলেন। এরপরে আবিরকে ফোন করা ছাড়া উপায় ছিল না।
এ তো দুরূহ প্রবলেম রে! তা ধরো, যদি বলি এইচ জি ওয়েলসচলবে? এই ভদ্রলোক টাইম মেশিন নামে একটা ছোট্ট উপন্যাস লিখেছিলেন। তাতে ফোর্থ ডাইমেনশনেরও উল্লেখ আছে। কোনও কথা সোজা করে বলা আবিরের ধাতে নেই।
একটু দোটানায় পড়ে সায়ন্তন। আবির তার ঘনিষ্ঠ বন্ধু ঠিকই, কিন্তু তা হোক, এখনই কি সবটা খুলে বলা উচিত? আবার এটাও ঠিক যে, আবিরকে বাদ দিয়ে একা তার পক্ষে এগোনোও সম্ভব নয়। শোন আবির, ব্যাপারটা জরুরি। ওই টাইম মেশিন বইটা একবার পড়াতে পারবি?
জরুর। ওটা কিন্তু সায়েন্স নয়, সায়েন্স ফিকশন।
বুঝেছি, বুঝেছি।
শুধু বইটা পেলেই হবে? নাকি ফিমেরও একটা ক্যাসেট দরকার?
ফিলম হয়েছে টাইম মেশিন?
জি হুজুর। অবশ্য বই প্রকাশের কমপক্ষে ছ-দশক বাদে।
১৮৯৩। পাণ্ডুলিপি রচনার সালটা আচমকা মনে পড়ে গেল সায়ন্তনের। আচ্ছা আবির, সায়ন্তন রুদ্ধশ্বাসে প্রশ্ন করে, ওয়েলসের উপন্যাসটা কবে লেখা হয়েছিল জানিস?
কবে লেখা বলতে পারব না, ১৮৯৫-এ ছাপা হয়।
বই এবং দু-দুটো ক্যাসেট হাতে পরের দিনই হাজির আবির। প্রতিশ্রুতির অতিরিক্ত ব্যাক টু দ্য ফিউচার নামে একটা ফিমের ক্যাসেট সংগ্রহ করেছে। এটা ওয়েলসের গল্প অবলম্বনে তৈরি না হলেও, কারবারটা টাইম মেশিন নিয়েই। প্রয়োজনমতো ফাস্ট ফরওয়ার্ড করে ক্যাসেটে ভরা টাইম মেশিন দুটোকে ভালো করেই পর্যবেক্ষণ করে নিয়েছে সায়ন্তন। এবং বেজায় হতাশ হয়েছে, রাবিশ! যেমন রড টেলরের টাইম মেশিন, তেমনই লয়েডের ডি-লরিয়ান গাড়ি। বোগাস!
হতাশাব্যঞ্জক নতুন এক-আধটা সমার্থক শব্দের সন্ধানলাভের এমন সুযোগ খারিজ করে দিল আবির। টাইম মেশিন বইটা এগিয়ে দিয়ে বলল, চূড়ান্ত অভিমত পেশ করার আগে দেখা দরকার, স্বয়ং ওয়েলস তোকে সন্তুষ্ট করতে পারেন কি না!
দ্রুত পাতা উলটে টাইম মেশিনের মডেলের বিবরণে পৌঁছে থমকে যায় সায়ন্তন। আপন মনে বলে, ব্লক ওয়ার্ক? ঘড়ির যন্ত্রাংশ? বেশ, বেশ। কিন্তু শক্তি জোগাচ্ছে কে? শুধু স্প্রিংএর ভরসায় তো হবে না।
আরও কয়েক পাতা উলটে মূল টাইম মেশিনের বর্ণনার অংশে পৌঁছেছে সায়ন্তন। দুর্দান্ত! অসাধারণ। ওয়ান্ডারফুল! এক-একটা লাইন পেরোয় আর একটি করে বিশেষণ প্রয়োগ করে। বইটা নামিয়ে রেখে আবিরের দিকে তাকাল সায়ন্তন, অসাধারণ। ওসব ফিল্ম-টিম কিছু নয়। আসল জিনিস এখানেই আছে। কোয়ার্টজ। শুধু এই একটি ক্ল ছাড়া আর কিছু ভেঙে বলেননি ওয়েলস। কিন্তু ওইটুকুই যথেষ্ট। আর কোনও সন্দেহ নেই যে, স্বয়ং ওয়েলসের লেখা টাইম মেশিন তৈরির অপ্রকাশিত কারিগরি বৃত্তান্ত এখন আমার পকেটে। বুঝলি আবির, উপন্যাসে উনি আসল কথাটা কায়দা করে এড়িয়ে গেছেন, অথচ মিথ্যেও লেখেননি। সিঙ্গল ক্রিস্টালএই বিশেষণটা বর্জন করে শুধু কোয়ার্টজ। না হলে এত দিনে কেউ-না-কেউ নিশ্চয় অসিলেটর সার্কিটের গন্ধ পেয়ে যেত।
এইসব অশ্বত্থামা হত ইতি উক্তিকে আমি সত্যভাষণের মর্যাদা দিতে রাজি নই। আবিরের আবেগবিহীন মন্তব্য।
আবির সাহিত্যের ছাত্র। কিন্তু তাহলেও গত এক সপ্তাহ তাকে সায়ন্তনকে সঙ্গ দিতে হয়েছে। কিছু বুঝুক বা না, ঘাড় নেড়ে উৎসাহিত করেছে বন্ধুকে। নানা দিক থেকে সায়ন্তন ওয়েলসের থিয়োরিগুলো বাজিয়ে দেখেছে। তত্ত্বগতভাবে ওয়েলস টাইম মেশিন নির্মাণের কৌশল পুরোপুরি আয়ত্ত করেছিলেনএ কথা মানতে দ্বিধা নেই সায়ন্তনের। কিন্তু সেই সঙ্গে এটাও স্পষ্ট যে, ওই তত্ত্বকে কার্যকর করার মতো অগ্রগতি ঘটেনি সে যুগে ইলেকট্রনিক্স বিদ্যার। টেকনিক্যাল দিক থেকে আবিরের কোনও ভূমিকা গ্রহণের সুযোগ নেই, কিন্তু পাণ্ডুলিপিটা ওয়েলস কেন তাঁর লেখার টেবিলের মধ্যে লুকিয়ে রেখেছিলেন, সে সম্বন্ধে তার অভিমত খুবই যুক্তিপূর্ণ। টাইম মেশিনের উদ্ভাবন মানবসমাজের পক্ষে ক্ষতিকর হতে পারে বলে নিশ্চয় দুর্ভাবনা ছিল তাঁর। তাই টাইম মেশিন নিয়ে শুধু সাহিত্যরচনার ভান করেছেন।
টাইম মেশিন তৈরির ব্যবস্থা করতে তিন মাস কেটে গেছে। এখন বোঝা যাচ্ছে যে, যন্ত্রটা তৈরি করার খরচ আয়ত্তের মধ্যে থাকলেও প্রয়োজনীয় শক্তিক্ষেত্র সৃষ্টির জন্য জ্বালানি সংগ্রহ অত সহজ হবে না। বছর দুই-তিনের জন্যও ভবিষ্যতে পাড়ি জমাতে হলে যা খরচ হবে, সেটা চাঁদে রকেট পাঠানোর চেয়ে কম নয়। পারমাণবিক শক্তি ব্যবহার করতে পারলে অনেকটাই সুরাহা হবে, কিন্তু তখন ভারতীয় বিজ্ঞানী সায়ন্তনের আর প্রোজেক্টটার ওপর কোনও নিয়ন্ত্রণ থাকবে না।
গণিতের হিসেব অনুসারে সায়ন্তন ভেবেছিল, টাইম মেশিনে চড়ে প্রথমবার সে দিন পনেরোর মতো ভবিষ্যতে পাড়ি দিতে পারবে। অর্থাৎ দু-সপ্তাহ বাদে পৃথিবীতে কী ঘটবে, তার খোঁজখবর সংগ্রহ করা যাবে। কিন্তু কার্যত সাত দিনের মাথায় তাকে ফিরে আসতে হয়েছে। সায়ন্তন হতাশ হলেও আবির হাঁপ ছেড়ে বেঁচেছে। পৃথিবীর ঘড়ির কাঁটার হিসেবে চার ঘণ্টা সাতচল্লিশ মিনিট আবিরকে একটা বন্ধ ঘরের মধ্যেই কাটাতে হয়েছে। দুর্বিষহ সেই প্রতীক্ষা। এই কয়েক ঘণ্টার মধ্যেই সাত দিন এগিয়ে গিয়েছিল সায়ন্তন টাইম মেশিনে চড়ে। কিন্তু সায়ন্তনের তখন কী ঘটছে, কিছুই জানতে পারেনি আবির। গহন বনে সন্ধে নামার মুখে ঝিঁঝিপোকাদের ঐকতানের মতো ধারালো গুঞ্জন তুলে ও রঙের রামধনু ছিটিয়ে টাইম মেশিন তার যাত্রা শুরুর পর্বে দশ-পনেরো সেকেন্ডের মধ্যেই উধাও হয়ে গিয়েছিল। পূর্বপরিকল্পনামতো সায়ন্তনের সঙ্গে তারপরে আর টেলিকমিউনিকেশন সংযোগ স্থাপন করা সম্ভব হয়নি। আবিবের বিজ্ঞানচেতনার অভাবকে তার জন্য দোষী সাব্যস্ত করলে ভুল করবে সায়ন্তন, প্রকৃতির এমন কিছু নির্দেশ আছে, যা আজ অবধি অমান্য করার সুযোগ পায়নি মানুষ।
সায়ন্তন একটা টেপরেকর্ডার সঙ্গে নিয়ে গিয়েছিল, যাত্রা শুরুর মুহূর্ত থেকেই ধারাবাহিক বিবরণ রেকর্ড করার জন্য। কিন্তু ফিরে আসার পর দেখা গেল, উচ্চ বিদ্যুৎ চৌম্বকক্ষেত্র টেপটাকে নষ্ট করে দিয়েছে। আবির বলল, তার মানে, ভিডিয়ো ক্যামেরা নিয়ে গেলেও তার একই হাল হত। ভবিষ্যতের কোনও ছবি বা শব্দ রেকর্ড করে আনা সম্ভব নয়।
এই মুহূর্তে হয়তো সম্ভব নয়। কিন্তু সে যা-ই হোক, আমার স্মৃতি ডিস্টার্বড় হয়নি। যা দেখেছি বা শুনেছি, সব মনে আছে।
তাহলে, ডিটেলগুলো ভুলে যাওয়ার আগেই তোর ভ্রমণবৃত্তান্তটা রেকর্ড করে নেওয়া দরকার।
টেপরেকর্ডার ও আবিরকে সামনে বসিয়ে প্রায় নব্বই মিনিট স্মৃতিচারণা করেছে। সায়ন্তন। হাওড়া ও কলকাতার চৌহদ্দির বাইরে যেতে পারেনি সায়ন্তন। এবং মাত্র সাত দিনের মধ্যে একটা শহরের ছবি কতটুকুই বা বদলায়! ভবিষ্যৎ থেকে উল্লেখ করার মতো খবর বলতে দুটি সংগ্রহ করেছে সে। পরশু সারা কলকাতা এক ভয়াবহ যানজটে প্রায় সাত ঘণ্টা অচল হয়ে থাকবে। দ্বিতীয়ত, ছ-দিন পরে, আগামী শুক্রবার ক্যালকাটা ল্যাম্প কোম্পানির বেকার শ্রমিক ডোমজুড় নিবাসী রশিদ আলি লটারিতে কুড়ি লক্ষ টাকার প্রাইজ পাবে। আগামী শুক্রবার যে আনন্দবাজার পত্রিকাটি প্রকাশিত হবে, সেটা দেখার সুযোগ পেয়েছে। সচিত্র প্রতিবেদন থেকে সায়ন্তন দেখেছে, রশিদের টিকিটের নাম্বার ২০৭১৪৫৷ রশিদের সংসারে আটটি মানুষ। তাদের মুখে অন্ন জোগাবার দায়িত্ব পালন করা প্রায় অসম্ভব হয়ে উঠেছিল তার পক্ষে। দেনায় ডুবে গিয়েছিল। ঠিক এই সময়ে এই অভাবনীয় পুরস্কার। রশিদকে ঘিরে ক্যালকাটা ল্যাম্পের শ্রমিকদের এক করুণ বৃত্তান্ত দিয়েছেন সংবাদদাতা। কাগজের একটা কপিও হস্তগত করেছিল সায়ন্তন, কিন্তু আনতে পারেনি। মনে হচ্ছে ভবিষ্যতের কোনও বস্তুকে বর্তমানে নিয়ে আসা সম্ভব নয়।
টাইম মেশিনের দৌলতে সংগ্রহ-করা তথ্য যাচাই করার প্রথম সুযোগ আজই পাবে ওরা। ভবিষ্যতে ভ্রমণের সময়ে অচল কলকাতার একঝলকমাত্র দেখেছিল সায়ন্তন। আজ সেই দিন। হাওড়া ব্রিজের পুব মুখে সকাল দশটা থেকেই দাঁড়িয়ে আছে দু-জনে। এগারোটা নাগাদ ব্রেক ফেল করল একটা অয়েল ট্যাংকারের। ব্রিজের মাঝামাঝি জায়গায়। একটা লরি ও ট্রামের সঙ্গে সংঘর্ষে ছড়িয়ে পড়ল তেল। অগ্নিকাণ্ড। মুহূর্তের মধ্যে তুলকালাম কাণ্ড। সবাই পালাতে চায়। যানজটের সূচনা হয়ে গেছে।
আচ্ছা সায়ন্তন, তুই যদি এই অয়েল ট্যাংকারটার নাম্বার জেনে আসতিস, আর আমরা ওটাকে আজ ডিপো থেকে বেরোতে না দিতাম, তাহলে কী হত বলতে পারিস?
কঠিন প্রশ্ন।
কিন্তু প্রশ্নটা ভাইটাল। ভবিষ্যৎ দুনিয়া থেকে খবর সংগ্রহ করে বর্তমানকে বদলে দেওয়া যায় কি না, বা তার ফল কী হতে পারে ভেবে দেখা দরকার।
সায়ন্তনের ঘরে পা রেখেই থমকে দাঁড়াল আবির, এ কী! তার দৃষ্টি অনুসরণ করে সায়ন্তন লক্ষ করল, টেপরেকর্ডারটা মুখ হাঁ করে রয়েছে। এবং ক্যাসেটটা উধাও, যে ক্যাসেটে সায়ন্তন তার অভিজ্ঞতা রেকর্ড করেছিল। দু-জনেই একসঙ্গে ছুটে গেল পাশের ঘরে। না, টাইম মেশিন চুরি হয়নি। মিনিট দশ-বারো অনুসন্ধানের পর এখন বোঝা যাচ্ছে, ক্যাসেট ছাড়া আর কিছুই খোয়া যায়নি।
ক্যাসেট চোরকে ধরার জন্য গোয়েন্দা নিয়োগের দরকার হবে না। এটা সুনীল সেন ছাড়া আর কারও কীর্তি নয়। একটা ইঞ্জিনিয়ারিং কারখানার মালিক সুনীল। নিজে হাতে কাজ করে, জটিল যন্ত্রাংশ নির্মাণে খুবই দক্ষ। সুনীলের কারখানা থেকে টাইম মেশিনের কয়েকটা পার্টস তৈরি করা হয়েছিল। ফিটিং-এর সময় কিছু অসুবিধে দেখা দেয়, তাই সুনীলকে কয়েকবার বাড়িতেও ডাকতে হয়েছে। তখনও টাইম মেশিন পুরোপুরি তৈরি হয়নি, তা সত্ত্বেও তার চেহারা দেখে সুনীল অবাক হয়েছিল। বারবার প্রশ্ন করেছে, জানতে চেয়েছে যে, এই মেশিনটা কী কাজে লাগবে! থিয়োরিটিক্যাল পদার্থবিদ্যার দোহাই দিয়ে সুনীলের কৌতূহলকে যে মেটানো যায়নি, আজ তার প্রমাণ মিলেছে।
সায়ন্তন বলল, ক্যাসেটটা হাতিয়েও কোনও লাভ হবে না সুনীলের। টাইম মেশিন তৈরির কোনও হদিশ পাবে না।
টাইম মেশিন তৈরি করার চেষ্টা করবে না সুনীল। সে চাইবে লটারির টিকিটটা, যাতে রশিদের জায়গায় ওই কুড়ি লক্ষ টাকার পুরস্কারটা তার পকেটে আসে।
সায়ন্তনের সুরে হতাশা, তাহলে, টাইম মেশিন তৈরি করার সুবাদে আমরা প্রাইজটা একটি দুঃস্থ মানুষের হাত থেকে ছিনিয়ে নিয়ে সুনীলের হাতে তুলে দিলাম।
এখনই সে কথা জোর দিয়ে বলা যাবে না। দেখাই যাক।
আবিরই টেনে আনল সায়ন্তনকে, ক্যালকাটা ল্যাম্পে। শুধু ডোমজুড় বললে তো হবে না। বাড়ির ঠিকানাটা চাই। কারখানার গেটে তালা, কিন্তু উলটোদিকেই শ্রমিক পঞ্চায়েতের অফিস। রশিদের নাম শুনেই বয়স্ক ভদ্রলোক ভুরু কুঁচকে তাকালেন, হল কী বলুন তো, হঠাৎ জনে জনে রশিদের খোঁজখবর শুরু করল কেন? এই তো কালই এক ভদ্রলোক এসেছিলেন। ঠিক আপনাদের মতোই
কথাটা ঘুরিয়ে দিয়ে আবির বলল, ওহ হে, এসেছিল তাহলে! আমরাই পাঠিয়েছিলাম। দেখুন তো, খবরটা নিয়ে গেল অথচ জানাল না। শুধু শুধু আমাদের দৌড় করাল। এরপর ভদ্রলোক আর রশিদের ঠিকানা দিতে দ্বিধা করেননি।
পরের দিন সকাল সাড়ে নটায় ডোমজুড়ের বাস ধরেছে। রশিদের বাড়ি খুঁজে বের করতে অসুবিধে হয়নি। থানার দু-স্টপ আগে বাস রাস্তা থেকে হাঁটা-পথে মিনিট দশেক। একটা ভোলা উঠোন ঘিরে ছ-সাত ঘর মানুষের বাস। বাচ্চাদের ফৌজ তাদের রশিদের দরজা চিনিয়ে দিয়েছে। ইট-বিছোনো দাওয়ায়। বসে রশিদের বউ ও দুই মেয়ে ঠোঙা তৈরি করছে। খালি গায়ে বেরিয়ে এল রশিদ। শরীরটা এককালে মজবুত ছিল। হাড়ের খাঁচাটা তার সাক্ষী।
নমস্কারের পর আর এগোতে দেয়নি রশিদ, আপনারাও আবার লটারির টিকিট গছাতে এসেছেন নাকি? কী ব্যাপার বলুন তো! কিছুই তো মাথায় ঢুকছে না। কবে এক-আধবার লটারির টিকিট কেটেছি, আর আমার কাছেই যত কাল একজন আজ আপনারা। তা ও আবার অষ্টগন্ডা প্রশ্ন। টিকিট কাটলে কোত্থেকে কাটি, কোন লটারি পছন্দ করি!
রশিদের বউ মাথা না তুলেই বলল, চাকরি থাকতে তা-ও একরকম। এখন দু-তিন টাকাও অমন জলে ঢালা পোষাবে না। গলার স্বর শুনেই বোঝা গেল, রশিদ টিকিট কাটলে বউকে লুকিয়েই কাটবে।
রশিদ যতই রাগ করুক, আসল কথাটা বের করে নেওয়া গেছে, যার খোঁজে সুনীলও কাল হানা দিয়েছিল। ডোমজুড় বাজারের কাছে লক্ষ্মী লটারি সেন্টার থেকে টিকিট কাটে রশিদ।
লক্ষ্মী লটারি সেন্টার থেকে জানা গেল, গতকালই এই কাউন্টার থেকে ২০৭১৪৫ নম্বর টিকিট বিক্রি হয়েছে। খরিদ্দার নিজে বেছে নিয়েছিল টিকিটটা। টিকিট বইয়েও দেখা গেল, ওই নম্বরের আগে ও পরে অনেক টিকিট এখনও বিক্রি হয়নি।
সুনীল পুরোপুরি গা-ঢাকা দিয়েছে। বাড়িতেও বলে যায়নি কোথায় যাচ্ছে। দিনকয়েক বাদে ফিরবে, এ ছাড়া কেউ কিছু বলতে পারেনি। মনে হচ্ছে, পুরস্কারের টাকা পকেটে না ভরে আর মুখ দেখাবে না।
সায়ন্তন বলল, টিকিট যখন হাতিয়েছে, প্রাইজও পাচ্ছে।
আবির তবু হাল ছাড়েনি। রোজ সকালে একবার সুনীলের কারখানায় যায় খবর নিতে। পুরস্কার ঘোষণার আর একদিন বাকি যখন, সকাল সাড়ে দশটায় সুনীলের কারখানার কারিগরদের কাছ থেকে দুর্ঘটনার খবর শুনল আবির। দু-দিন অচৈতন্য অবস্থায় কাটিয়েছে সুনীল হাসপাতালে। বড়গাছিয়ার কাছে বাস রাস্তার ধারে তাকে মাথায় ডান্ডা মেরে ফেলে দিয়েছিল দুষ্কৃতীরা। স্থানীয় অধিবাসীরা পরের দিন সকালে তাকে অচৈতন্য অবস্থাতেই হাসপাতালে নিয়ে এসেছিল। পকেটে কোনও পরিচয়মূলক কাগজপত্র ছিল না, তাই বাড়িতেও খবর দেওয়া যায়নি। জ্ঞান ফেরার পর সুনীল নাম-ঠিকানা জানিয়েছে। প্রাণের ভয় আর নেই, কিন্তু আংশিকভাবে স্মৃতিভ্রংশ ঘটেছে। আক্রান্ত হওয়ার ঘটনা একটুও মনে নেই। বারবার শুধু একই কথা বলছে, বড়গাছিয়ায় গিয়েছিল সস্তায় উড স্ক্রু কিনতে।
সায়ন্তনকে নিয়ে সুনীলের বাড়িতে হাজির হল আবির। ডাক্তারের কাছ থেকে দেখা করার অনুমতি সংগ্রহ করেছে, কিন্তু লাভ হয়নি। ওদের চিনতেই পারছে না সুনীল। রশিদ ক্যালকাটা ল্যাম্প বা লক্ষ্মী লটারির নাম করে নানাভাবে ওরা চেষ্টা করেছে, কিন্তু এই অধ্যায়টা পুরোপুরি বিস্মৃত সুনীল। ফেরার আগে বাড়ির লোকেদের মুখে শুনল, পুলিশের সন্দেহ, সুনীল ডাকাতদের হাতে পড়েছিল। মানিব্যাগ, ঘড়ি, আংটিসব খোয়া গেছে।
সাতসকালে ঘুম ভেঙে গিয়েছিল সায়ন্তনের। কখন খবরের কাগজ দিয়ে যাবে, তার জন্য ধৈর্য ধরতে পারেনি। কাগজের গাড়ি আসে বাজারের কাছে। সেখান থেকেই কিনে এনেছে আনন্দবাজার। প্রায় ছুটে বাড়ি চলে এসেছে সায়ন্তন। কাগজে চোখ গুঁজেই সে নিঃসন্দেহ যে, টাইম মেশিন অব্যর্থ। ঠিক এই ছবি আর সংবাদই সে দেখেছিল ভবিষ্যৎ ভ্রমণের সময়ে। বলা বাহুল্য, রশিদই শেষ পর্যন্ত পুরস্কার পেয়েছে, আর তার টিকিটের নম্বর ২০৭১৪৫। সায়ন্তন অবশ্য এত খুঁটিয়ে খবরটা তখন পড়েনি। অবশ্য পড়লেও শেষ পরিচ্ছেদের এই রসিকতার মর্ম তখন তার পক্ষে বোঝা সম্ভব হত না। সংবাদদাতা লিখছেন, প্রাইজ পাওয়ার পরেও লাখপতি রশিদ কিন্তু তাঁর স্ত্রী-কে এখনও আগের মতোই ভয় পান। রশিদ আলির বিবি লটারির টিকিট কেটে পয়সা নষ্ট করা পছন্দ করেন না। রশিদ পুরস্কার পাওয়ার পরেও তিনি তাঁর অভিমতে অচল। ফলে রশিদও কিছুতেই কবুল করতে রাজি নন যে, স্ত্রী-র ইচ্ছার বিরুদ্ধে তিনি টিকিট কেটেছিলেন। শুনতে হাস্যকর মনে হলেও রশিদ বারবার বলেছেন, টিকিটটা তিনি ক-দিন আগে বাস রাস্তার ধারে কুড়িয়ে পান।
টেলিফোন বেজে উঠল। জানা কথা, আবির। উত্তেজনায় সায়ন্তনের কথা গুলিয়ে যাচ্ছে, হয়েছে, হয়েছে। যা ভেবেছি। টাইম মেশিনের মার নেই। সব সত্যি। বল?
প্রশান্তস্বরে আবির বলল, তোর বৈজ্ঞানিক বা কারিগরি অ্যাচিভমেন্ট নিয়ে কোনও প্রশ্ন নেই। ওয়েলসের পাণ্ডুলিপিটা যদি পুরো হজম করে দিস, তাহলে হয়তো নোবেল প্রাইজও পেয়ে যাবি। কিন্তু আমার চিন্তা ইতিহাস নিয়ে।
তার মানে?
মানে অতি সরল। এটা ধরেই নিচ্ছি যে, সুনীল বড়গাছিয়ায় আক্রান্ত হয়। টাকাপয়সার অতিরিক্ত কিছু কাগজপত্রও হস্তগত করেছিল দুষ্কৃতীরা। সেগুলো আবর্জনা ভেবেই তারা ছড়িয়ে-ছিটিয়ে যায় পালাবার সময়ে। তার মধ্যে নিশ্চয় লটারির টিকিটটাও ছিল। এবং সেটা ইতিহাসের নির্দেশ অনুসারেই ডোমজুড়ের কাছে রশিদ আলির চলতি পথে পরিত্যক্ত হয়।
বেশ তো! তাতেই বা হলটা কী?
যা হওয়ার তা-ই হল, শুধু একটা প্রশ্ন রয়ে গেল। ইতিহাস বলতে আমরা সাধারণত তার লিখিত বা নথিভুক্ত বিবরণের কথা ধরি। সেটাকেই ইতিহাসের মূলস্রোত বলা হয়। সেই ইতিহাস হয়তো পরিবর্তিত হয়নি। কিন্তু
প্লিজ, আর-একটু স্পষ্ট করে
স্পষ্ট! স্পষ্ট নিরেট মূর্খ! তবে শোন। আমার একটাই প্রশ্ন। তুই যদি টাইম মেশিনে না। চড়তিস, তাহলেও কি সুনীল সেনকে মাথায় ডান্ডার বাড়ি খেতে হত?


চক্ষুস্থির। এটা কার নাম? যত দূর জানি, এই ৫৬ নম্বর বিভূতি বড়াল স্ট্রিটের বাড়িটা আমার ঠাকুরদার আমলে তৈরি। কখনও কোনও ভাড়াটেও ছিল না। সকালে বেরোই যখন, স্পষ্ট মনে আছে যে, লেটার বক্সের সামনে আমার নামটাই শুধু লেখা ছিল। তার মানে, আট ঘণ্টার মধ্যে আমার বাড়িতে এক অতিথি এসেছেন এবং এসেই আমার নামের নীচে গোটা গোটা ইংরেজি হরফে নিজের নামটি লিখে ফেলেছেন। জে বি বিদ্যাবাগীশ। বিদ্যাবাগীশ ছেড়ে বিদ্যারত্ন, বিদ্যাভূষণ কি বিদ্যাশিরোমণিবিদ্যাবিভূষিত পদবিধারী একটাও চেনাজানা লোকের কথা মনে পড়ছে না। জবরদখল হয়ে গেল নাকি বাড়িটা? চাবিটা লকে খুঁজেও, এখন ঘোরাতে ভয় হচ্ছে। ঘড়ির দিকে তাকালাম। সন্ধে সাড়ে ছটা। তাহলে যুথো ফিরে এসেছে। কলিং বেলটাই আগে টেপা যাক।
যুধোর পায়ের আওয়াজ পেয়ে হাঁপ ছাড়লাম।
স্নিগ্ধ কণ্ঠে যুধো বলল, আবার চাবি হারিয়েছ বুঝি?
মোটেই না। কিন্তু লেটার বক্সের গায়ে এসব কী? কে এসেছে?
কে আবার আসবে! ওটা আমার ছদ্মনাম। আজই লিখেছি।
পরশুর ঘটনাটা মনে পড়ে গেল। এবার নির্ভয়ে নিজ গৃহে প্রবেশ করা যেতে পারে।
যুধোর মগজে দিন দিন শয়তানি বুদ্ধি গজাচ্ছে, সেটা বুঝতে পেরেছি আগেই, কিন্তু এতটা আশা করিনি। অভ্যাসবশত, যুদ্ধে যুধো বলেই হাঁক পেড়েছিলাম পরশু। যুদ্ধে সাড়া দিতে দেরি করেনি, কিন্তু আপত্তি জানিয়েছিল, কেন যে যুদ্ধে নাম রেখেছিলে, জানি না। যুধিষ্ঠিরের অপভ্রংশ ছাড়া তো কিছুই না। টিভি সিরিয়ালের পর থেকে রামায়ণ, মহাভারত ইত্যাদির কোনও চরিত্রের সঙ্গে নিজেকে জড়াতে ইচ্ছে করে না।
যুধোর চোখে চোখ রেখে চাপা বিরক্তির স্বরে বললাম, ছদ্মনাম নেওয়ার ব্যাপারটা কি আগে থেকে আমাকে জানিয়ে রাখলে ভালো হত না?
সুযোগ পেলাম কোথায়! আজই ন্যাশনাল লাইব্রেরিতে বসে ছদ্মনামটা গ্রহণ করেছি। নিজের নাম লিখে একটা চিঠিও পোস্ট করে দিয়েছি। দেখা দরকার, আমার নামে চিঠিপত্র এলে ঠিকমতো ডেলিভারি হয় কি না।
ঠিক বোঝা গেল না।
অতি সরল। দু-সপ্তাহের মধ্যে আমার একটা গবেষণামূলক প্রবন্ধ পাঠাব প্রভা বা অনুপম পত্রিকার দফতরে। সম্পাদকরা হয়তো তারপরে লেখকের সঙ্গে যোগস্থাপনের চেষ্টা করবেন। এরকম জরুরি চিঠি সময়মতো আমার হাতে না পৌঁছেলে খুব ক্ষতি হয়ে যাবে।
বেশ, বেশ। তা বিদ্যাভূষণ মহাশয়, একটা কথা জিজ্ঞেস করব? নামের আগে ওই জে বি অক্ষর দুটি।
যন্ত্রভূষণ। যন্ত্রভূষণ বিদ্যাবাগীশ। ভালো হয়নি?
এখন বুঝতে পারছি সব ঝাটের মূলে আমি। যুধো অথবা যুধিষ্ঠির আমার হাতে গড়া যন্ত্রমানব। কিন্তু তাতে কোনও ক্ষতি হয়নি। ভুল হয়েছে যুধোকে ন্যাশনাল লাইব্রেরিতে পাঠিয়ে। নিজের গবেষণার কাজে যুথোকে ব্যবহার করতে গিয়ে।
এটা অবশ্য স্বীকার করতেই হবে যে, যুথো, বলতে গেলে প্রায় লড়াই করে নিজের অধিকার প্রতিষ্ঠা করেছে। ন্যাশনাল লাইব্রেরি কর্তৃপক্ষের কাছ থেকে রিডিং রুম কার্ড আদায় করার আগে অনেক পরীক্ষা দিতে হয়েছে। লেখক বা বইয়ের নাম ধরিয়ে দিলে, পুস্তক তালিকার কার্ড ঘেঁটে ঠিকমতো কল-নম্বর বের করা, রিকুইজিশন স্লিপ ভরা এবং শেষ পর্যন্ত কাউন্টার থেকে বই সংগ্রহ করা। নানাভাবে বাজিয়ে নিয়ে তবেই জাতীয় গ্রন্থাগার প্রথম যন্ত্রমানবকে সভ্যপত্র দিয়েছে। মাস ছয়েক তাকে দুষ্প্রাপ্য বা জীর্ণ বইপত্র ব্যবহারের অনুমতি দেওয়া হয়নি। কিন্তু বই নাড়াচাড়া বা পাতা ওলটানোর ব্যাপারে যুধোর দক্ষতা মানুষ-পড়ুয়াদের চেয়ে ঢের বেশি। অসতর্কতার জন্য তার হাতে বইয়ের পাতার একটি কোনা অবধি ভাঙার অবকাশ নেই। এখন যুধোর অবাধ গতি। রেয়ার বুক, মাইক্রোফিলম, এমনকী এসপ্ল্যানেডের সংবাদপত্র পাঠকক্ষেও প্রয়োজনমতো কাজ করছে।
১৮৫৭ খ্রিস্টাব্দের কয়েকটা খবরের কাগজের পাঁপড় ভাজার মতো হলদেটে পাতা ওলটাতে ওলটাতেই আমার ধারণা, যুথোর মনে প্রথম স্বাধীন চেতনা জেগে উঠেছিল। ভারতের প্রথম স্বাধীনতা সংগ্রামের এই বছরটার কিছু খবরাখবর সংগ্রহের জন্য একদিন নির্দেশ দিয়েছিলাম যুধোকে। সে দিন সন্ধেবেলায় বাড়ি ফিরে দেখি তার চোখ-মুখের চেহারাই অন্যরকম। বেজায় উত্তেজিত। এর আগে একবারই যুধোর এরকম চেহারা দেখেছি। যে দিন ও সত্যজিৎ রায়ের লেখা প্রথম দুটি গল্প উদ্ধার করে এনেছিল অমৃতবাজার থেকে। নিশ্চয় আজও চমকে দেওয়ার মতো কিছু সংগ্রহ করেছে।

যুবধা চমকে দিয়েছিল ঠিকই, তবে তার সঙ্গে আমার গবেষণার কোনও সংস্রব নেই। ১৮৫৭-র বিভিন্ন সংবাদপত্র উলটে-পালটে দেখার চেষ্টা করেছিল যুধো। অধিকাংশেরই অবস্থা শোচনীয়, প্রায় চুরচুর। পত্রিকার ফাইল হাতে পেয়েও মলাট বন্ধ করে ফেরত দিতে হয়েছে। পাতা ওলটানোর বিশেষ সুযোগ ছিল না। যুথোর মতে, এক বা একাধিক গবেষকের ইচ্ছা বা অনিচ্ছাকৃত দুর্ব্যবহারের জন্যই এই বছরের কাগজগুলির এই হাল। সন্দেহ নিরসনের জন্য সে ১৮৫৫ এবং ১৮৫৬ সালের বিভিন্ন সংবাদপত্রও নেড়েচেড়ে দেখেছে। তাদের অবস্থা কিন্তু বেশ ভালো। প্রায় যুদ্ধ ঘোষণার মতো চেঁচিয়ে উঠেছিল যুবধা, তুমি অনুমতি দিলে দিন তিনেকের মধ্যেই অপরাধীদের আমি শনাক্ত করতে পারি।
কীভাবে?
প্রথম দেখতে হবে, সিপাই অভ্যুত্থান নিয়ে এ অবধি কারা গবেষণা করেছেন, আর তারপরে খোঁজ নিতে হবে, তাঁদের মধ্যে কে কে এসপ্ল্যানেড রিডিং রুম ব্যবহার করেছেন। এলিমেন্টারি। আমি জানি, যুথো শার্লক হোমসের ফ্যান। কিন্তু তা বলে সে নিজেকে হোমসের আসনে বসিয়ে আমায় ওয়াটসন বানাবে? বেজায় বাড়াবাড়ি।
দেখ যুবো, ভুলে যাসনি, তুই সামান্য এক জুনিয়র রিসার্চ স্কলার। গোয়েন্দাগিরি করার জন্য তোকে
সরি। আমারই ভুল হয়েছে। আসলে জাতীয় সম্পত্তির ক্ষতি হচ্ছে দেখলে আমার মাথা খারাপ হয়ে যায়। আর অন্যদিকে, গবেষণার কাজের মধ্যেও একটা গোয়েন্দাগিরির ব্যাপার আছে। অনুসন্ধান। ক্ল। ঠিক আছে, বলছ যখন, অপরাধী খুঁজে বের করার জন্য আর সময় নষ্ট করব না। কিন্তু একটা কথা এখনই জানিয়ে রাখি। পরে তুমি আপত্তি করতে পারবে না। তোমার কাজ করার ফাঁকে, আমি যদি নতুন কোনও তথ্য বা তত্ত্বের সন্ধান পাই, তাহলে কিন্তু সেই অজানা বিষয় নিয়ে আমি নিজেই লিখব। সারাজীবন শুধু কর্তার ইচ্ছায় কর্ম করে কাটাতে হবে ভাবলেই তা ছাড়া তোমারও তাতে বদনামই হবে।
যুধোর কথাগুলো তখন এক কান দিয়ে ঢুকে আর-একটা দিয়ে বেরিয়ে গিয়েছিল। যন্ত্রমানুষ হিসেবে ওর মনটা সাধারণ মানুষের চেয়ে ঢের বেশি যুক্তিনির্ভর পথে চলাফেরা করে। স্বাভাবিকভাবেই নির্ভরতাকে সে কখনওই গ্রহণযোগ্য বলে স্বীকার করবে না। যা-ই হোক, এখন বুঝতে পারছি, বেশ কিছু দিন ধরে ডুবে ডুবে জল খাচ্ছে যুবধা।
রাত্রে খাওয়ার টেবিলে রুমালি রুটি ও কষা মাংসও বিস্বাদ ঠেকল। যুদ্ধে নিজের ঘরে শুয়ে বিশ্রাম নিচ্ছে। ঘুম বললাম না, কারণ যন্ত্রমানুষ স্বপ্ন দেখে না। অনেক কষ্টে নিজেকে ঠেকিয়েছি। ইচ্ছে করলে, বেতার তরঙ্গ পাঠিয়ে যুবধাকে এমন নির্দেশ দিতে পারি, যাতে ও গড়গড় করে সব কবুল করে দেবে। আমাকে না জানিয়ে কী খবর সংগ্রহ করেছে, কী লিখেছে বা লিখবে বলে ভাবছে, সব জেনে নিতে পারি। কিন্তু বিবেক বাধা দিচ্ছে। যতই হোক, আমার হাতেই তো তার জন্ম।
বারান্দায় বসে তৃতীয় সিগারেটটা ধরানোর পর বুদ্ধিটা এল। প্রভা ও অনুপম পত্রিকার সম্পাদকরা আমার অচেনা নয়। ভারতের জাতীয় আন্দোলন বিষয়ে গবেষণামূলক প্রবন্ধ জমা পড়লে, অনেক সময় আমার মতামতও চেয়ে পাঠায়। বিশেষ করে অচেনা বা নবীন লেখকের লেখা হলে। আর এ বিষয়ে আমি নিশ্চিত যে, যুধো ওরফে জে বি বিদ্যাবাগীশ, বঙ্গভঙ্গ-বিরোধী পর্বেরই কোনও দুর্লভ মণিমুক্তোর হদিশ পেয়েছে। কারণ, গত তিন মাস ওকে দিয়ে আমি ১৯০৫ ও ১৯০৬ সালের খবরের কাগজগুলো পড়াচ্ছিলাম।
ভাগ্য প্রসন্ন। লাইন পেতে অসুবিধে হয়নি। দুই সম্পাদকের কাছে একই আর্জি পেশ করেছি। যন্ত্রভূষণ নামে একজন গবেষণামূলক প্রবন্ধ পাঠাতে পারে। অপরিচিত নাম ও লেখার স্টাইলের দুর্বলতা দেখে সঙ্গে সঙ্গে সম্পাদকরা যেন বাতিল কাগজের ঝুড়ির মধ্যে কর্তব্য সম্পাদন না করেন। আমার কাছে পাঠালে, লেখাটা মেরামত করার দায়িত্ব গ্রহণ করতে রাজি। অনুপম পত্রিকার সম্পাদক কোনও প্রশ্ন করেননি, কিন্তু প্রভার কর্ণধার আমার ঘনিষ্ঠ বন্ধু। অগত্যা তার ন্যায্য প্রশ্নের উত্তরে জানাতেই হল, যন্ত্রভূষণ অত্যন্ত লাজুক স্বভাবের তরুণ। আমার কাছে বছরকয়েক শিক্ষানবিশি করেছে। দোষের মধ্যে একটি। টনটনে আত্মসম্মানবোধ। প্রথম লেখা জমা দিচ্ছে, তা-ও আমাকে দেখিয়ে নিতে আপত্তি।

প্রভার শারদীয় সংখ্যায় যন্ত্রভূষণের লেখা ছাপা হয়েছে। নাম সই করে রেজিস্টার্ড পোস্ট ছাড়িয়ে নিল যন্ত্রভূষণ। প্যাকেট খোলার আগেই ছুটে এল আমার ঘরে। ওর চোখে-মুখে শিশুর উচ্ছ্বাস।
অস্বস্তি লাগছে। গম্ভীর মুখে বললাম, প্রভার শারদীয় সংখ্যা? আমি আগেই দেখেছি।
লেখা নেই? আমার লেখা ছাপা হয়নি? তাহলে কপি পাঠাল কেন?
ছাপা হয়েছে।
প্যাকেট খুলে সুচিপত্রের পাতায় চোখ রেখেই যন্ত্রভূষণের ভুরু কুঁচকে গেল, তুমিও লিখেছ?
পাতা ওলটাচ্ছে যন্ত্রভূষণ। শুধু লিখেছি বলা ঠিক হবে না। একই বিষয় নিয়ে লিখেছি। আমার প্রবন্ধের নাম, বঙ্গ ব্যবচ্ছেদ পর্বের স্বদেশি গুপ্তচর আর তারই সংযোজন হিসেবে ছাপা হয়েছে যন্ত্রভূষণের প্রবন্ধের অংশবিশেষ, টীকারূপে। অবশ্য বিনা স্বীকৃতিতে নয়।
পত্রিকা হাতে নিয়ে যন্ত্রভূষণ চেয়ারে বসে পড়ল। মাঝে মাঝে চোখ তুলে তাকাচ্ছে। আমি ওর দৃষ্টি পড়তে পারি। চরম অবিশ্বাস। ওর কৃতিত্ব আত্মসাৎ করেছি, এমন একটা ভাব। কিন্তু আমি জানি, আর কয়েক পাতা পড়ার পরে ওর মনোভাবের পরিবর্তন হবে। কালীচরণ সমাদ্দার সম্বন্ধে ও শুধু তথ্য আহরণ করেছে খবরের কাগজের প্রতিবেদন থেকে, আর ওর লেখাপড়ার পর আমি সশরীরে হানা দিয়েছি সমাদ্দারের বাড়িতে। বংশধরদের সিন্দুক ঘেঁটে উদ্ধার করেছি অপ্রকাশিত ডায়েরি ও চিঠির গোছা। যন্ত্রভূষণের অভিযোগ করার কোনও উপায় নেই।
পুরো লেখাটা পড়ার পরে পাশের টেবিলে পত্রিকাটি নামিয়ে রেখে, চেয়ারে ঠেস দিয়ে বসল যন্ত্রভূষণ। হেসে বলল, গুরু হিসেবে ছাত্রের কাছে ঋণ স্বীকার না করলেও চলে। কিন্তু করলেই যখন, আসল কথাটা চেপে গেলে কেন? সমাদ্দারের তো নামও শোনোনি কস্মিনকালে। তার বাড়ির ঠিকানার হদিশও তো আমার লেখাতেই পেয়েছ? তা-ই না?
ব্যাপারটাকে ও হালকাভাবে নিতে পেরেছে দেখে হাঁপ ছেড়েছি। ঘাড় নেড়ে বললাম, সে তো সত্যিই। পেয়েছিই তো। তোর মাথায় কিন্তু বাড়ি-বাড়ি ঘুরে অনুসন্ধানের ব্যাপারটা
দাঁড়াও। দাঁড়াও। উত্তেজিতভাবে যন্ত্রভূষণ আমাকে থামিয়ে দিল। চেয়ার ছেড়ে উঠে দাঁড়িয়ে কোমরে হাত রেখে বলল, একেই বলে স্বীকারোক্তি। সেলফ কনফেশন। তুমি নিজেই স্বীকার করেছ যে, আমার পাণ্ডুলিপিটা তুমি প্রভার দফতর থেকে হাতিয়েছিলে। না হলে, আমার লেখা ছাপা হওয়ার আগে এই কেরামতি দেখানোর সুযোগ পেতে না।
গবেষক যন্ত্রভূষণ কিঞ্চিৎ নাকাল হলেও গোয়েন্দা হিসেবে সে শোধ তুলে নিয়েছে।


যুধিষ্ঠিরকে মশা কামড়েছে। এই প্রথম।
তা-ই বলে প্রাচীন ভারতে মশার উৎপত্তি নিয়ে মাথা ঘামানোর প্রয়োজন নেই। কারণ এই যুধিষ্ঠির, মহাকাব্যের নায়ক নয়। এ আমার হাতে গড়া যন্ত্রমানুষ। রোবট নয়, অ্যান্ড্রয়েড।
এই অ্যান্ড্রয়েড প্রসঙ্গটাই প্রথম তুলল যুধিষ্ঠির। প্রচণ্ড উত্তেজিত হয়ে উঠেছে মশার কামড় খেয়ে। এইখানেই মানুষের সঙ্গে ওর তফাত। যাদবপুরের বাসিন্দা আমরা। কে না জানে, মশার উপদ্রব থেকে বাঁচার জন্য কত কসরত করতে হয়! অথচ যুধিষ্ঠিরের কাছে ব্যাপারটা ঠিক উলটো। মশা না-কামড়ানো অবধি তার অ্যান্ড্রয়েড জন্ম যেন সার্থক হচ্ছিল না।
বাড়িতে পা ফেলামাত্র ছুটে এল যুধিষ্ঠির। সরবে ঘোষণা করল, সত্যিই কামড়েছে। ঘন ঘন কামড়াচ্ছে। এখনই দেখাতে পারি। বাঁ হাতটা বাড়িয়ে ধরল যুধিষ্ঠির। হাতের ওপর ঠিক কবজির পেছনে সত্যিই দুটো মশা বসে আছে। ভালোবাসাভরা চোখে তাদের নিরীক্ষণ করছে যুধিষ্ঠির।
কফি। কফিটা নিয়ে আয় এখন।
যুধিষ্ঠিরকে নিয়ে আমি গর্বিত, কিন্তু ওর বেয়াদবিগুলো অসহ্য। আমি খেটেখুটে বাড়ি ফেরার পর ওর প্রথম কাজ কফি নিয়ে আসা। সেটা ভুললে চলবে না।
কফির কাপ নামিয়েই যুধিষ্ঠির মুহূর্তের মধ্যে শুরু করে দিল তার কাহিনি। অবিকল মানুষের মতো দেখতে অ্যান্ড্রয়েডরা। রক্ত, মাংস, চামড়া দিয়েই তৈরি। তাই যন্ত্রমানুষ হলেও, নাট-বল্ট লাগানো রোবটের সঙ্গে কোনও তুলনাই চলে না। কিন্তু জ্ঞান হওয়া অবধি যুধিষ্ঠির শুধু মানুষের সঙ্গে তার পার্থক্য খুঁজে বেড়াচ্ছে। আর এই পার্থক্যের অন্যতম, যাদবপুরের যন্ত্রমানুষকে মশা কামড়ায় না। কেন কামড়ায় না, এই নিয়ে বারবার আমাকে ও গবেষণা করার জন্য অনুরোধ করেছে। কাজের চাপে সুযোগ হয়ে ওঠেনি। আজ যুধিষ্ঠির যা বলল, বুঝতে অসুবিধে নেই যে, সেই গবেষণায় ও নিজেই সফল হয়েছে। আমার তৈরি রক্তের মধ্যে কোন উপাদানটির অভাবে মশাদের ও আকর্ষণ করতে পারত না, সেটা শুধু আবিষ্কার করাই নয়, সেই ঘাটতি (ওর মতে) যুধিষ্ঠির পূরণও করেছে। প্রায় দশ মিনিট ধৈর্য ধরেছিলাম, যুধিষ্ঠিরের পাণ্ডিত্যপূর্ণ গবেষণার ইতিবৃত্ত শোনার জন্য।
হাতটা উঁচু করতেই যুধিষ্ঠির চুপ করে গেল। চোখের দিকে তাকিয়েই বুঝতে পারছি, ওর মনটা খারাপ হয়ে গেছে। ওকে কষ্ট দিলে আমারও কষ্ট হয়, কিন্তু মাঝেমধ্যেই ওর কীর্তিকলাপ আমাকে বাধ্য করে রূঢ় হতে।
বললাম, মোদ্দা কথা যেটা বুঝছি, তুই আমার দোষ ধরতে চাইছিস। আমি যা পারিনি, তুই তা নিজেই করে ফেলেছিস। আমি তোর জন্মদাতা হলেও তুই বিদ্যের জোরে আমাকে টেক্কা দিয়েছিস। খুব ভালো। কিন্তু সমস্যাটা কী জানিস? আমি অকারণে কোনও গবেষণা করি না। মানুষের কল্যাণে যা লাগবে না, তা-ই নিয়ে আমার কোনও উৎসাহ নেই। এইখানেই তোর সঙ্গে।
এবার যুধিষ্ঠির আমাকে বাধা দিল, এ কথা তুমি বলতে পারো না। আমি এখন প্রমাণ করতে পারি, মানুষের রক্তের কোন উপাদান মশাকে আকৃষ্ট করে। এখন তুমি যদি মানুষের রক্ত থেকে সেটিকে অপসারিত করতে পারো।
অর্থাৎ মানুষদের যদি আমি অ্যান্ড্রয়েডে পরিণত করি, এই তো! সাবধান যুধিষ্ঠির! ভুলে যেয়ো না, আসিমভের আইন অনুসারে একজন খুনি মানুষেরও কোনও শারীরিক অনিষ্ট ঘটে এমন কোনও কাজ তুমি করতে পারো না। করতে গেলে শুধু যে পারবে না তা-ই নয়, বিপদে পড়বে। সেইভাবেই তোমার মগজকে তৈরি করা হয়েছে।
কী আশ্চর্য! আমি কি একবারও সে কথা বলেছি? ভালো করে তো শুনলেই না। দেখোওনি চোখ খুলে। এই দ্যাখো যুধিষ্ঠির আবার তার হাতটা বাড়িয়ে ধরেছে, এখনও তিনটে মশা বসে রয়েছে, কিন্তু সবই ওই চার বর্গইঞ্চি ক্ষেত্রের মধ্যে। তার বাইরে আর কোনও জায়গায় মশা বসছে না। এবার দ্যাখো, কী করি।
ডান হাতের এক থাপ্পড়ে মশা দুটো বধ করেই আবার ও শিকার ধরার জন্য বাঁ হাত বাড়িয়ে ধরল। মিনিট পাঁচেকের মধ্যে গোটা কুড়ি খতম।
মুচকি হেসে যুধিষ্ঠির বলল, ন্যাটা লোক হলে অবশ্য ডান হাতের ওপর মশা টানতে হবে। যাতে বাঁ হাত চালিয়ে এবার নিশ্চয় তুমি স্বীকার করবে যে, তোমার অফিসে যারা মশা তাড়ানোর বৈদ্যুতিক ব্যবস্থা নিয়ে, মানে ওই পিটিসি নিয়ে বাজার গরম করছে, তার চেয়ে আমার দাওয়াই কোনও অংশে কম নয়? বলো?
পিটিসি প্রসঙ্গ উঠতেই মুখ ফসকে বেরিয়ে গেল, নাঃ, চাকরিটা এবার ছাড়তেই হবে।
যুধিষ্ঠির এবার সিরিয়াস, কেন? কী হল আবার?
বলে যখন ফেলেছি, এড়িয়ে যাওয়ার উপায় নেই। তা ছাড়া যুধিষ্ঠির ছাড়া দ্বিতীয় কেউ নেই, যার কাছে ভোলা মনে এসব কথা নিশ্চিন্তে আলোচনা করা যায়।
চাকরি না ছাড়লে এত দিনের পুরো গবেষণাটাই বেহাত হবে। তাই ভাবছি, চাকরি ছাড়াটাই বোধহয় ভালো।
কার নজর পড়েছে?
খোদ বড়সাহেবের। যদিও তিনি নিজে আমাকে কিছু বলেননি, কিন্তু প্রচণ্ড চাপ সৃষ্টি করা হচ্ছে নানাভাবে, যাতে আমি স্বেচ্ছায় রাজি হই। তখন আমার কৃতিত্বের সমান অংশীদার হবেন আমাদের সংস্থার অধ্যক্ষ।
কী ধরনের চাপ সৃষ্টি করছে, শুনতে পারি?
এই তোর কেসটাই ধর। আমি নাকি অফিসের সুযোগ-সুবিধে নিয়েছি তোকে তৈরি করার সময়ে। ব্যক্তিগত স্বার্থসিদ্ধির জন্য।
প্রমাণ আছে কিছু?
ওদের মতে, আমি অফিসের পর কম্পিউটার নিজের কাজে ব্যবহার করেছি। এখনও নাকি করি।
আমি প্রমাণের কথা জানতে চাইছি। মতের কথা নয়।
ওরা চেষ্টা করছে প্রমাণ সংগ্রহ করার। যেমন, আজই গেটে আমার ব্যাগ সার্চ করেছে। কোনও ডিস্ক নিয়ে বেরোচ্ছি কি না। আমাদের অফিসে গত দশ বছরের মধ্যে এই প্রথম হঠাৎ আজ এই ব্যাপারটা ঘটল।
কিন্তু, তুমি চাকরিতে ইস্তফা দেওয়ার পরে, বাড়িতে বসে কি গবেষণার কাজটা শেষ করতে পারবে? বিশেষ করে, যতটুকু জানি, তোমার সুপারকনডাক্টর নিয়ে গবেষণায় তো নানা ধরনের অত্যন্ত জটিল সব যন্ত্রপাতি দরকার হয়। ইনফ্রাস্ট্রাকচার ছাড়া
ধরেছিস ঠিকই, তবে কাজটা অনেক দূর এগিয়ে গেছে। মাস তিনেক সময় পেলে তারপর শেষ পর্বটা বাড়িতে বসেও করতে পারি। কিন্তু সমস্যা হচ্ছে, এই তিন মাসের মধ্যেই হয়তো পুরো জিনিসটা ওরা আত্মসাৎ করে।
জাস্ট এ মিনিট! অধৈর্যভাবে বাধা দিল যুধিষ্ঠির। তোমার সমস্যাটাকে একটু গুছিয়ে নিতে দাও। আমার মনে হচ্ছে, তোমার সমস্যাটার দুটো দিক আছে। প্রথমত, এখনও আরও তিন মাস তোমার চাকরি করা দরকার। দ্বিতীয়ত, এর মধ্যে যেন তোমার গবেষণা কেউ হাতাতে না পারে। ঠিক বলেছি?
ঠিক।
গবেষণাটা কীভাবে হাতাতে পারে?
সবচেয়ে সোজা কাজ, অফিস ছুটির পরে আমার ঘরে ঢুকে ফাইল ক্যাবিনেট থেকে দুটো ফাইল হাতানো।
কিন্তু, ওই ফাইল দুটো তো তোমারও দরকার হবে, মানে, অফিস ছাড়ার পরে?
হবেই তো!
কিন্তু, এখন যদি রোজ গেটে সার্চ করে, কীভাবে ফাইল দুটো নিয়ে বেরোবে বলো দেখি?
লাফিয়ে উঠেছি চেয়ার থেকে। কথাটা সত্যিই ভাবিনি একবারও।
যুধিষ্ঠির একটুও বিচলিত নয়, শান্তকণ্ঠে বলল, তার মানে, তোমাকে এখন তিন মাস কাজ করতে হবে, তারপর ফাইল দুটো নিয়ে বেরিয়ে আসতে হবে, তারপরেই ইস্তফা। ও.কে.। তুমি কি আমার সাহায্য নেবে? মানে, তোমার ইগোয় যদি না লাগে
তুই যদি আমার সহগবেষক হিসেবে নিজের নাম ছাপাতে চাস, তাহলে সাহায্য নিতে রাজি নই।
নাঃ, অন্যের কৃতিত্বে ভাগ বসানো আমাদের ধর্মের বিরোধী। তবে, এটা তো সবাই আশা করে যে, সময়মতো যথাস্থানে তুমি কৃতজ্ঞতা স্বীকার করবে।
নিশ্চয় করব।
বেশ। তাহলে এখন তোমার প্রথম কাজ হল, কালই অফিসে গিয়ে তোমার ডাইরেক্টরের সঙ্গে দেখা করা। তুমি বলবে, সব ভেবেচিন্তে তুমি ওদের প্রস্তাবে সম্মত। কারণ এ ছাড়া তোমার বাঁচার উপায় নেই। তোমায় বুঝিয়ে দিতে হবে যে, তুমি ভয় পেয়েছ। একটু অভিনয় করবে। তারপর একটাই কথা, তিন মাস সময় চাইবে। বলবে, তিন মাস পরে তুমি সব কাগজপত্র ডাইরেক্টরের হাতে তুলে দেবে। সবটাই তোমার অভিনয়ের ওপরে নির্ভর করছে। সবই তো গেল, শেষ পর্যন্ত ডাইরেক্টর যেন দয়া করে তোমার নামটা দ্বিতীয় গবেষক হিসেবে অন্তত রাখেন! বুঝলে?
চেষ্টা করছি বুঝতে। যা-ই হোক, তোর নামটা কিন্তু আর যুধিষ্ঠির রাখা যাবে না।
কী বলতে চাইছ? আমি তোমাকে মিথ্যে কথা বলতে প্ররোচিত করছি? সরি, এটা মিথ্যের ক্যাটিগরিতে পড়ে না। এটা অশ্বত্থামা হত ইতি গজ জাতীয়। অ্যাপ্রুভড।

ইচ্ছে না থাকলেও পরিস্থিতির চাপে যুধিষ্ঠিরের পরামর্শ অনুসারেই কাজ করে চলেছি। ভালো খবর একটাই। মনে হচ্ছে, তিন মাস লাগবে না। তার আগেই আমার পেপার রেডি করার মতো সব মালমশলা সংগ্রহ হয়ে যাবে। আশ্চর্যের কথা, যুধিষ্ঠির কিন্তু একবারও এর মধ্যে আমার গবেষণার অগ্রগতি বা অফিসের অবস্থা নিয়ে কোনও প্রশ্ন করেনি। মশাদের পর বোধহয় ও আরও বড় কোনও গবেষণা চালাচ্ছে নিজের মতো। প্রশ্ন করলেও এড়িয়ে যায়। শুধু বলে, আমার স্বাধীনতায় হস্তক্ষেপ কোরো না। সাকসেসফুল হলে, সব বলব। তার আগে নয়।
তিন দিন পরের কথা। অফিস থেকে বাড়ি ফিরে দেখি, যুধিষ্ঠির একটা কুকুরছানাকে কোলে নিয়ে সোফায় বসে আছে। ও বিলক্ষণ জানে যে, কুকুর, বেড়াল ইত্যাদি কোনও কিছু পোষা আমার কাছে খুবই বিরক্তিকর।
দ্যাখো, ডগিটা কীরকম সুন্দর। এর বয়স এখন এক মাস সাত দিন। যুধিষ্ঠিরের গলায় আদর ঝরে পড়ছে।
তা এটাকে কোত্থেকে আমদানি করা হল?
কেন! রাস্তা থেকে। ওর মা গাড়িচাপা পড়ে মারা গেছে।
রাস্তা থেকে! কী সাংঘাতিক?
ভয়ের কোনও কারণ নেই। ইনজেকশন দিয়েই এনেছি। এখন শুধু পেট ভরতি কৃমি আছে। সেগুলো তো একদিনে যাবে না। ওষুধ খাবে। শুরু হয়ে গেছে খাওয়ানো।
ইনজেকশন, ওষুধ, এত পয়সা পেলি কোত্থেকে?
আজ বাজার করিনি। না করলেও চলবে দেখেছি।
আমার ছোটমাসির অ্যালসেশিয়ানটার কথা মনে পড়ে গেল। প্রতিদিন তাকে পাঁঠার আন্ডারকাট আর কনডেন্সড মিল্ক খাইয়ে মাসি ফতুর হয়ে গিয়েছিলেন। ভবানীপুরের অমন বাড়িটা না হলে বেচে দিতে হত না!
দ্যাখো যুধিষ্ঠির, তোমার ওই কুকুরের পেছনে কিন্তু আমি একটি পয়সাও খরচ করতে রাজি নই!
কোরো না খরচ, তাহলে এবার থেকে আমাকে পকেট মানি দিতে হবে।
কী?
পকেট মানি। হাতখরচ। ক্লাস ফাইভ-সিক্সের ছেলেমেয়েরাও হাতখরচ পায়। আমার বুদ্ধি, বিদ্যা ও মেধা নিশ্চয় তাদের চেয়ে অনেক বেশি।
কোনওরকমে নিজেকে সামলে নিয়েছি। নিজের ঘরে ঢুকে দড়াম করে দরজা বন্ধ করে জোর গলায় হাঁক পাড়লাম, ওই কুকুর যদি আমার ঘরে ঢোকে, তাহলে কিন্তু।
না, না, ডগি লক্ষ্মী ছেলে। ও আমার সব কথা শুনবে। আমার কাছে শোবে। তোমাকে একটুও বিরক্ত করবে না।
যুধিষ্ঠির ডগিকে নিয়ে মেতে উঠেছে। আমার সমস্যার কথা ওর মনে আছে কি না সন্দেহ হয় মাঝে মাঝে। যুধিষ্ঠিরের ওপর ভরসা করে কোনও সিদ্ধান্ত নেওয়া ঠিক হবে না মনে হচ্ছে। আমার এই মানসিক অস্থিরতার কথা টের পেয়েই যেন কানু মুখার্জি হঠাৎ এত্তেলা পাঠাল আমাকে।
মাসখানেক আগে হলে আমি কখনওই কানু মুখার্জির ডাকে উতলা হতাম না। কারণ লোকটা ক্রোড়পতি হতে পারে, বহু উঠতি তরুণ বিজ্ঞানীকে রাজা করে দিয়ে থাকতে পারে, কিন্তু তার ব্যাবসায়িক সাফল্যের পেছনে দুর্নীতি আছে। ক-জনকে সে রাজা করেছে আর ক-জনকে ফকির, তার শেষ হিসেব কেউ জানে না।
কানু মুখার্জির সঙ্গে দেখা করব ঠিক করেও যুধিষ্ঠিরকে কিছু বলিনি। সত্যি বলতে, যুধিষ্ঠিরের ওপরে আস্থার অভাব না ঘটলে হয়তো আমি যেতামও না। কুকুর পুষলে মানুষের যা হয়, যন্ত্রমানুষেরও যে সেই একই দশা হবে, বুঝতে পারিনি।
কানু মুখার্জি আমাকে স্তম্ভিত করে দিল। এরকম দুদে ব্যাবসাদারের সঙ্গে এই প্রথম পরিচয়। ব্যাবসাদার বলতেই আমরা পচা মাছ, ভেজাল আর বাটখারা-দাঁড়িপাল্লার ম্যাজিক বুঝি। কানু মুখার্জি কিন্তু বিজ্ঞানও বোঝে। ভালোমতোই বোঝে। প্রথমেই আমার গবেষণার গুরুত্ব, তাৎপর্য ও আন্তর্জাতিক স্তরে স্বীকৃতি নিয়ে অভিনন্দন জানাল। তারপরে চায়ের কাপটা হাতে তুলে দিয়ে বলল, কিন্তু আপনার অফিসে যা চলছে, তাতে আপনি বা আপনার গবেষণা, কোনওটার পক্ষেই মঙ্গলকর কিছু ঘটবে না। আপনি বেরিয়ে আসার চেষ্টা করলেও বিশেষ লাভ হবে না। ওরা আপনার কাগজপত্র সব আটকে রাখবে। অন্যদিকে, কাগজপত্র আটকে রেখেও ওরা নিজেরা যে কিছু করতে পারবে, তা-ও মনে হয় না। মোটের ওপর, পুরো প্রচেষ্টাটাই মাঠে মারা যাবে। আপনি কি জানেন, আমেরিকার বেল ল্যাবরেটরি ঠিক একই বিষয় নিয়ে কত দূর এগিয়েছে?
ব্যাগ খুলে একটা খাম এগিয়ে ধরল কানু মুখার্জি। গোটা পাঁচ-ছয় জেরক্স-করা কাগজ। দু-মিনিটও লাগেনি উলটে দেখতে। কানু মুখার্জি সত্যিই বিরাট উপকার করেছে আমার। বেল-এ একই বিষয় নিয়ে কাজ চলছে জানতাম, কিন্তু এতটা অগ্রগতি কল্পনা করিনি। সময়ের বিচারে আর বড়জোর ছ-মাস। তারপরেই ওরা আমাকে ধরে ফেলবে। আর একবার যদি পেটেন্ট নিতে পারে, আমার যাবতীয় পরিশ্রম পণ্ড।
কানু মুখার্জি হাসল। তারপর বলল, কোনও চিন্তা নেই, আপনি রিজাইন করুন। আমাদের এখানে যোগ দিন। বাকি দায়িত্ব আমার।
কিন্তু।
দেখুন, আমি গবেষক নই, ব্যাবসাদার। কাজেই আপনার গবেষণা থেকে যাতে আমি লাভবান হতে পারি, তার যাবতীয় ব্যবস্থা নেওয়ার দায়িত্ব আমার। এবং সে সম্বন্ধে নিশ্চিত না হয়ে নিশ্চয় এরকম অফার আপনাকে দিতাম না। দু-হাজার টাকা মাইনে বেশি পাবেন আর আপনার গবেষণাভিত্তিক কোনও প্রোডাক্ট যদি বাজারে ছাড়তে পারি, পাঁচ পারসেন্ট কমিশন!
পেটেন্টটা?
আপনার নামেই হবে।
বাড়ি ফিরে দেখি, ডগিকে দুধ খাওয়াচ্ছে যুধিষ্ঠির। কিন্তু সেই মুহূর্তে মাথার ঠিক ছিল না। চেঁচিয়ে উঠলাম, প্লিজ যুধিষ্ঠির, এক্ষুনি কয়েকটা কথা বলা দরকার।
গলার স্বরটা বোধহয় বেশি চড়া হয়ে গিয়েছিল। ডগি তড়াক করে লাফ মেরে, ভয়ংকর ভঙ্গিতে এগিয়ে এল আমার দিকে। যেমন তার চোখের চেহারা, তেমনই ডাক। ভুলে গিয়েছিলাম, এখন ওর বয়স প্রায় তিন মাস।
ডগি!যুধিষ্ঠির ধমক না দিলে নিশ্চয় ও আমার টুটি কামড়ে ধরত। নিয়মিত মাংস খাওয়ালে দিশি কুকুরও ডোবারম্যান হয়ে ওঠে।
ঘরে ঢুকে দরজা বন্ধ করে, এক নিশ্বাসে কানু মুখার্জির প্রস্তাবটা জানিয়ে দিলাম যুধিষ্ঠিরকে। এবার বল, কী করব!
তুমি অকারণে উত্তেজিত হচ্ছ। আমরা যা করব ঠিক করেছিলাম, ঠিক তা-ই করব। তোমার কাজ শেষ হবে, তারপরে পদত্যাগপত্র দাখিল করবে। বাকি দায়িত্ব আমার।
কিন্তু কানু মুখার্জি মাত্র সাত দিন সময় দিয়েছে।
কিন্তু তোমারও তো কাজ প্রায় শেষ, তা-ই না?
প্রায় কেন, পুরো শেষ। এখন ফাইলগুলো সরাতে পারলেই
চমৎকার! তাহলে ফাইলগুলো সরাও, ইস্তফা দাও, তারপর মনস্থির করো কী করবে। ফাইল সরানোর আগে কানু মুখার্জিকে কথা দিয়ো না। এটা তোমার বোঝা উচিত যে, কানু মুখার্জির সঙ্গে নিশ্চয় তোমার অফিসের বিজ্ঞানীদের বা ডাইরেক্টরের একটা সম্পর্ক আছে। না হলে সে অত গলা উঁচু করে
মাথাটা আরও গুলিয়ে দিল যুধিষ্ঠির। রেগেমেগে বললাম, স্পষ্ট করে বল, এখন আমার কী করা দরকার!
কালই অফিসে গিয়ে তোমার বন্ধুমহলে, অত্যন্ত গোপনে রটিয়ে দাও যে, দিন সাতেকের মধ্যেই তুমি চাকরি ছাড়ছ এবং অন্য একটা কোম্পানিতে যোগ দিচ্ছ। কানু মুখার্জির অফারের কথাটাও বলতে ভুলো না। তোমার এই গোপন বার্তা অবিলম্বে যথাস্থানে অর্থাৎ ডাইরেক্টরের কানে পৌঁছে যাবে।
কথা শেষ করেই যুধিষ্ঠির পকেট থেকে একটা ছোট্ট শিশি বাড়িয়ে ধরল। ঠিক হোমিয়োপ্যাথিক ওষুধের শিশির মতো।
এটা আবার কী?
একটা সূক্ষ্ম গন্ধ আছে শিশির মধ্যে। আমি বানিয়েছি। ক্রিমের মতো। শুঁকে দ্যাখো, তুমি কোনও গন্ধ পাবে না। কিন্তু আমি আধ কিলোমিটার দূর থেকেও ঠিক ধরে ফেলব। তোমার ফাইল দুটোতেও এটা একটু করে মাখিয়ে দিয়ো, যাতে সময়মতো চিনতে পারি। আজই দেবে কিন্তু।
যুধিষ্ঠিরের কথামতো সব কাজ সেরে বাড়ি ফিরে দেখি তিনি নেই। নেই তো নেই, পুরো দু-দিন নিরুদ্দেশ। এদিকে তার প্রিয় ডগি কেঁদেকেটে, চেঁচিয়ে বাড়িতে কাউকে তিষ্ঠোতে দিচ্ছে না। বাধ্য হয়ে মাছ-মাংস হাতে নিয়ে তাকে আমি সাধছি। ভোলাবার চেষ্টা করছি।
তিন দিন বাদে সন্ধের মুখে ফিরল যুধিষ্ঠির। রক্তাক্ত দেহে৷ ঘরে পা রেখেই গোঙিয়ে উঠল, ভীষণ কামড়েছে!
কিন্তু আমার ফাইল?
প্লিজ, অমানুষ হয়ে যেয়ো না। আমার অবস্থাটা আগে দেখো!
সালফা-নিলামাইড পাউডার ছড়িয়ে ব্যান্ডেজ করে দিয়েছি যুধিষ্ঠিরের ডান হাতে। রক্ত বন্ধ হয়েছে। কিন্তু ডগি এখনও জায়গাটা শুঁকছে আর নাকিসুরে কাঁদছে। মনে হচ্ছে, অভিযোগ করছে।
ব্যাগ খুলে ফাইল দুটো টেনে বের করল যুধিষ্ঠির। না, কোনও ভুল করেনি। আর আমার কোনও দুশ্চিন্তা নেই।
থ্যাঙ্ক ইউ! থ্যাঙ্ক ইউ! কিন্তু হ্যাঁ রে, মারপিট করিসনি তো? তাহলে কিন্তু তোর লাইসেন্স বাতিল হয়ে যাবে। আসিমভের আইন অনুসারে।
কোনও যন্ত্রমানুষ একজন খুনিকেওইত্যাদি প্রভৃতি। জানি জানি। আমি কিছুই করিনি। যা করেছে, ডগির বন্ধুরাই করেছে। তোমার অফিসের সামনে ডগির পরিবারের অনেকেই বাস করে। তারা সবাই আমার কথা শোনে। এমনকী আমার তৈরি গন্ধটাও চেনে। আজ ছুটির পর তোমার ফাইল দুটো হাতিয়ে একজন গেট থেকে বেরোনোমাত্র গন্ধ পাই। সঙ্গে সঙ্গে ডগির বন্ধুরা তাকে তাড়া করে। সত্যি বলতে, ওরাই ফাইলটা কেড়ে নেয় লোকটার হাত থেকে। এত দিন ধরে ডগির সঙ্গে কি অকারণে বন্ধুত্ব করেছি!
কিন্তু তোকে কামড়াল কে? আমি তো এতক্ষণ ভাবছিলাম, কুকুরে কামড়েছে।
তা-ই তো! এইটাই ট্র্যাজেডি। সব ঠিকঠাক ছিল, কিন্তু সবচেয়ে সাহসী কুকুরটার মুখ থেকে ফাইলটা নিতে যেই হাত বাড়িয়েছি, হঠাৎ খেপে গেল। আসলে ও ভেবেছিল এটা নিশ্চয় দারুণ একটা খাবার। তুমি ডগির মুখ থেকে হাড়ের টুকরো টেনে নিতে পারবে? যাক গে, আমার এখন একটাই অনুরোধ। মনে হচ্ছে, আমার অ্যান্টি-র্যাবিস ইনজেকশন নেওয়া উচিত। কিন্তু প্লিজ, ওই মান্ধাতার আমলের পদ্ধতিতে পেট ফুড়ে চোদ্দোটা ইনজেকশন নিতে পারব না। তোমার একটু খরচ হবে, কিন্তু আমি ফরাসি ওষুধটাই চাই।
হবে, হবে। তা-ই হবে। যুধিষ্ঠিরকে সান্ত্বনা দিয়ে বললাম, তবে গবেষকদের এত অল্পে ভেঙে পড়তে নেই। বিপদ-আপদ তো আসতেই পারে।
গবেষকদের বিপদ মানে?
মশাদের নিয়ে গবেষণাটা না করলে ইনজেকশন নেওয়ার দরকার পড়ত না। আমার তৈরি যন্ত্রমানুষের রক্তের সেরকম গুণ ছিল। কিন্তু তুমি তারপরে নিজে কেরামতি করেছ, এখন আর জোর দিয়ে কিছু বলা যাবে না। ইনজেকশনটা নিয়ে রাখাই ভালো।
এবার আর যুধিষ্ঠির প্রতিবাদ করেনি।
[আনন্দমেলা, পূজাবার্ষিকী ১৯৯৪]
টাইম মেশিন, কবিতা ও গোলপোস্ট
নির্ঘাত টাইম মেশিন চুরি গেছে। না হলে গ্যারেজ ঘরের দরজা খোলা হাট কেন? আমি, নিলয় আর রীতা বর্তমানে ঝন্টুমামার ট্রাস্টেড কাছের মানুষ। কিন্তু আমাদের জন্মেও আজ অবধি কোনও দিন এই গ্যারেজ ঘরে ঢুকে টাইম মেশিনটার ধারেকাছে ঘেঁষার সুযোগ হয়নি। আর সেই গ্যারেজ ঘরের
রীতা বলল, হল তো? কতবার বলেছি, একটা পেটেন্ট ফাইল করে রাখুন! সবাইকে অত অবিশ্বাস করার ফলটা বুঝুন। এবার তো আস্ত মালটাই লোপাটশুধু ডিজাইন বা আইডিয়া চুরি নয়।
চল, আগে থানায় গিয়ে একটা ডায়েরি লিখিয়ে আসি৷ নিলয় সিগারেটের প্যাকেট বার করে ফেলেছে।
আমি আর রীতা একই সঙ্গে ধমক দিয়েছিমোটেই সেটা উচিত নয়। টাইম মেশিনের কথাটা তাহলে আরও পাঁচকান হবে।
ওহ, পাঁচকান হতে যেন বাকি আছে। ঝন্টুমামা নিজেই তো ঢাকঢোল পিটিয়ে
নিলয় এখনও যুক্তি দেখাবার চেষ্টা করছে।
রীতা কয়েক পা এগিয়ে গিয়েছিল, তার ডাক শুনে চমকে গেলাম, শিগগির! ঝন্টুমামাও নেই।
ঝন্টুমামা কিডন্যাণ্ড? নিলয় বলল। মানতে পারলাম না, টাইম মেশিন সমেত লোপাট করে দেওয়া মানে হাইজ্যাকিং।
সব সন্দেহ ও আশঙ্কা নিজে হাতে দূর করে দিলেন ঝন্টুমামা। নিজে হাতে মানে নিজের হস্তাক্ষরে। বাড়ির দরজায় তালা ঝুলছে। তার ওপরে একটি, কাগজ সাঁটা। ঝন্টুমামার নোটিশ :
শরীরটা বেজায় মিসফায়ার করছিল। মনটাকে বাঁচাতে তাই বেরিয়ে পড়েছি। ইতিহাসের কোনও এক নিরালা কোণে সময় বদল করতে চাই। সরি, তোদের খবর দেওয়ার সময় পাইনি।
যাক, টাইম মেশিন তাহলে খোয়া যায়নি।
কী মশাই, এত মনেযোগ দিয়ে কী পড়ছেন? আদালতের সমন মনে হচ্ছে! শেষে এত বড় বিজ্ঞানীর দরজায় সমন লটকে দিল!
পেছন ফিরে তাকালাম। অবশ্য মুখ দেখার দরকার ছিল না। এ পাড়ায় ঝন্টুমামাকে নিয়ে এমন বেঁকা কথা ওই একজনই বলতে পারে।
উত্তর দিল রীতা, ঝন্টুমামা আপনার মতো সরকারি স্নেহধন্য হলে নিশ্চয় এ কথা আপনার মনে হত না।
নিলয় আবার একটা সিগারেট ধরিয়ে চাপা গলায় বলল, একেই বলে ডাবল উৎপাত। পাড়ার প্রথম মাল্টিস্টোরিটি যেমন, তেমনি তার এই বিজ্ঞানী বাসিন্দা।
পদার্থবিদ্যার নবীন অধ্যাপক কিন্তু অপ্রতিরোধ্য। এরই ফাঁকে ঠেলেঠুলে দরজার সামনে। এসে ঝন্টুমামার নোটিশ পড়তে শুরু করেছে। তার চেয়েও আপত্তিকর, সরবে পড়ছে।
সিগারেট শেষ হওয়ার আগেই নিলয় সেটাকে পায়ে পিষছে দেখে সঙ্গে সঙ্গে রীতা তার জামাটা খিমচে ধরেছে, হচ্ছে কী!
রীতা বাধা না দিলে
আমি বললাম, এসবের মানে বোঝার জন্যে সৎসঙ্গ করতে হয়। কেন খামকা মাথা ঘামাচ্ছেন? শিগগির বাজারে ছুটুন, পটোলের দাম মিনিটে মিনিটে বাড়ছে। তা ছাড়া কলেজে লেট করে হাজিরা দিলে স্টুডেন্টরা নাকি কাফি দাওয়াই দিচ্ছে।
প্রফেসার নবীনের ঠোঁটের কোণে পাকামিটা চিরস্থায়ী বন্দোবস্ত করে ফেলেছে। অবজ্ঞার সুরে বলল, টাইম মেশিনটা তৈরি করে ফেলেছেন প্রমাণ করার জন্য। এসব চমক না দিয়ে আপনাদের ঝন্টুমামাকে বলুন কবিতা লিখতে। এমন খাসা হাত।
এরপরেও প্রফেসার নবীন সাত মিনিট বোর করল, তার উক্তির পেছনে যুক্তি দাঁড় করাতে। নবীনের মতে বাঙালির অধঃপতনের মূল কারণ এইটাই। কেউ নিজের আত্মসমীক্ষা করতে পারে না। বিজ্ঞানীরা কবি হতে চায়, খেলোয়াড় চায় গায়ক হতে, গায়করা রাজনীতির নায়ক হলে ধন্য ইত্যাদি৷
শেষ পর্যন্ত দাঁড়িটা টানল রীতা, এরকম কাফি অ্যানালিসিস অনেকদিন বাদে শুনলাম। আপনি কিন্তু এই প্রতিভা, প্লিজ, অপচয় করবেন না। এখুনি ল কলেজে ভরতি হয়ে যান। ওখানে বয়স কোনও ফ্যাক্টর নয়। আলিপুরে অদূর ভবিষ্যতে আপনার প্র্যাকটিস যা জমবে না, মালাই বরফকে হার মানাবে।
প্রফেসার নবীনের পক্ষে আর রসিকতার জের টানা সম্ভব হল না এরপরে। রীতার দিকে কয়েক হাজার কিলোওয়াট পাওয়ারের দৃষ্টিরশ্মি নিক্ষেপ করে সে জগুবাজারের পথে পা বাড়িয়েছে।
ঝন্টুমামার বাড়ির সামনে রোয়াকে বসে তখুনি আমরা একটা সিদ্ধান্ত নিয়েছি। ঝন্টুমামা ফেরামাত্র এই চালবাজটাকে একটা বৈজ্ঞানিক লেঙ্গি মারতে হবে। এই ধরনের স্পর্ধা সহ্য করা যায় না। কোথায় টাইম মেশিনের উদ্ভাবক ঝন্টুমামা আর কোথায় নিউটনের থার্ড ল কপচানো অধ্যাপক!
পৃথিবীর হিসেব অনুসারে সাত দিন পনেরো ঘণ্টা পরে ঝন্টুমামা প্রত্যাবর্তন করেন। মাঝরাত্তিরে। সওয়া দুটো নাগাদ। ঝন্টুমামাও প্রথমে অবাক হয়ে গিয়েছিলেন নিলয়কে দেখে। ঝন্টুমামা ফেরার পনেরো মিনিটের মধ্যে বাঘাকে নিয়ে সে হানা দিয়েছিল তাঁর বাড়িতে। তারপরে অবশ্য বাঘা প্রায় হাফ কেজি ভিন গ্রহের বিস্কুট খেয়েছে ঝন্টুমামার হাত থেকে।
বাঘা আসলে ঝন্টুমামার ভীষণ ভক্ত এবং সে-ই প্রথম টের পায় ঝন্টুমামার প্রত্যাবর্তন। রাত সওয়া দুটো থেকে প্রচণ্ড ঘেউ ঘেউ। নিলয়ের ঘুম ভাঙিয়ে, হাত কামড়ে প্রায় টেনে। এনেছিল ঝন্টুমামার বাড়িতে।
ঝন্টুমামা কোনও ক্লান্তি বোধ করছিলেন না, কিন্তু মাঝরাতে তাঁর অপূর্ব ভ্রমণবৃত্তান্ত শোনার কোনও বাসনা ছিল না নিলয়ের। পরের দিন রবিবার, কাজেই সবাই মিলে সকালে জমা হবে। একসঙ্গেই শুনবে শুধু আমরা তিনজন নয়, চরম অবিশ্বাসী অবিনীত প্রফেসার নবীনকে ডেকে আনারও অনুমতি দিয়েছেন ঝন্টুমামা। নিলয়ের বুঝতে অসুবিধে নেই যে, ঝন্টুমামার মেজাজ অতি শরিফ।
রবিবার সকাল ন-টা। তিনটি ভক্ত ও একটি নাস্তিকের সামনে তিন নম্বর বেগুনিটা টেনে নিয়ে ঝন্টুমামা জানালেন, সতেরো কোটি আলোকবর্ষের ওপারে একটি বুদ্ধিমান জীববাহী গ্রহে তাঁর নামে দুটি পুরস্কার প্রবর্তিত হয়েছে।
প্রফেসার নবীনের তেলেভাজা সহ্য হয় না, সে আগেই চায়ের কাপ টেনে নিয়েছিল। ঝন্টুমামার কথা শুনে তার হাত কেঁপে প্যান্টের ওপর কয়েক ফোঁটা চা পড়ে গেল, আপনার নামে পুরস্কার অ্যালিয়েন প্ল্যানেট
আজ্ঞে হ্যাঁদুটি পুরস্কার। একটা জেএম স্মৃতি পুরস্কার আর অন্যটা জেএম শিল্ড। প্রথমটা সাহিত্য পুরস্কার। দ্বিতীয়টা বল খেলার জন্য।
বল-খেলা শুনেই নবীন অধ্যাপকের ঠোঁটের কোণে আবার বেঁকা হাসি জমা হয়েছিল। সে বললে, আজকের ছেলেছোকরারা বল-খেলা বললে আপনাকে একেবারে যাচ্ছেতাই গালি দেবে। বল মানে কী, রাগবি, ফুটবল না অন্য কিছু? ক্রিকেটও তো বল-খেলা। টেনিসেও বল লাগে। পিং পিং খেলাতেও বল দরকার।
চার নম্বর বেগুনি মুখে ভরে ঝন্টুমামা বললেন, ধরেছেন ঠিকই। কিন্তু আমি নিজেও এখনও জানি না, ওদের বল-খেলাটাকে ঠিক কী নামে ডাকা যায়। হয়তো আমার বিবরণটা জানার পরে আপনিই সেটা ভালো বলতে পারবেন।
তা তো পারবই। কারণ আপনি ভিন গ্রহের বাসিন্দাদের বল-খেলা দেখে আসছেন, কিন্তু নিজের গ্রহে কোনও দিন বলে পা ঠেকিয়েছেন কি না সন্দেহ।
রীতার উত্তেজনাকে হাতের ইঙ্গিতে থামিয়ে দিয়ে ঝন্টুমামা বলল, আপনি ঠিকই ধরেছেন। ছেলেবেলায় পোলিয়ো হয়েছিল আমার। এখনও লক্ষ করে দেখবেন, একটা টান আছে বাঁ পায়ে। কিন্তু বল খেলিনি, আর জন্মেও কবিতা লিখিনি বলেই জ্যান্ত ফিরে এসেছি। না হলে যে কী হত
ঝন্টুমামা যেন শিউরে উঠলেন। সঙ্গে সঙ্গে থালার শেষ বেগুনিটা হাতিয়ে নিলয় ধমকে উঠল, ঝন্টুমামার মুখে তাঁর ভ্রমণবৃত্তান্ত শেষ হওয়ার আগে কেউ যদি একটাও আলফাল প্রশ্ন করে তাহলে কিন্তু।
ঝন্টুমামা শুরু করলেন
কথায় বলে, চেঁকি স্বর্গে গিয়েও ধান ভানে। এটাকে একটু মডিফাই করা দরকার। এ যুগে আমরা, মানে সমাজবিজ্ঞানীদের এলিয়েন বা অজানা গ্রহে গিয়েও নিস্তার নেই। অবসর নেই। ভেবেছিলাম, নির্ভেজাল বিশ্রাম নেব। সময় বদল। কিন্তু শেষ পর্যন্ত কী হল? বিশ্রাম দূরের কথা, প্রচণ্ড টেনশন, ছোটাছুটিআর সবই দূরত্বর স্বার্থে
দূরত্বর মানে?
বৃহত্তর বলতে পারছি না বলেই দূরত্বর বলছি। কেননা ওই গ্রহে মাত্র আড়াইশো প্রাণীর বাস। কন্তু যত দূরেই থাক তারা, কারও উপকার করার লোভটা সমাজবিজ্ঞানীরা ছাড়তে পারে না। আর সেই জন্যই ফেঁসে গেলাম। সবই ঠিক ছিল। ছোটখাটো গ্রহ বেছেছিলাম, কমসম লোক, আবহাওয়া সুন্দর মানুষ হিসেবে কোনও বিশেষ প্রোটেকশন নিতে হবে না। সবই জানতাম, কিন্তু তা বলে আড়াইশো লোকই সারাক্ষণ হয় কবিতা বানাচ্ছে, আবৃত্তি করছে আয় নয়তো বল নিয়ে দাপিয়ে বেড়াচ্ছে-অকল্পনীয়।
ওদের ভাষাটা আয়ত্ত করতে দিন দুয়েক লেগেছিল, কিন্তু তার আগেই টের পেয়ে গেছি যে, মক্কেলরা যা-ই বলে, তার মধ্যে সুর ও ছন্দ আছে। অন্ত্যমিল আছে। ওরাও বাংলা ভাষা আয়ত্ত করে ফেলল সহজেই, আর তারপরেই প্রশ্ন, এত সুন্দর ধ্বনি তোমাদের, কিন্তু গদ্য কেন?
বুঝিয়ে বলার চেষ্টা করলাম, আমরাও পদ্য লিখি, কিন্তু সারাক্ষণ পদ্য নিয়ে থাকি না।
এবার নতুন আবদার, কবিতা শোনাও।
বন্ধুত্ব পাতাবার তাগিদে দড়াম করে বলে ফেললাম
তাল গাছ এক পায়ে দাঁড়িয়ে ইত্যাদি।
আসলে ঠিক তালগাছের মতো একটা এলিয়েন বৃক্ষ চোখের সামনেই ছিল। ফুটনোট দিতে তাই সুবিধে হয়েছিল।
প্রচুর হাততালি। আরেকটা বলতে হবে।
কী যে মাথায় ঢুকল, শুরু করে দিলাম
ধান কাটা হয়ে গেছে কবে যেন
খেতে মাঠে পড়ে আছে খড়
পাতা কুটো ভাঙা ডিমসাপের খোলস নীড় শীত।
এবারে কিন্তু হাততালি পড়ল না। সবাই গম্ভীর মুখে দাঁড়িয়ে। ভুরু কুঁচকে গেছে। কী সর্বনাশ! রবি ঠাকুরের কবিতাটা চিনতে পারল না আর। জীবনানন্দ বলতেই ধরা পড়ে গেলাম।
না, ব্যাপারটা তা নয়। ওদের মতে, এই দুটো কবিতা কোনও একজন কবির পক্ষে লেখা সম্ভব নয়। এইবার ব্যাপারটা বুঝে শুরু হল লড়াই। একবার শক্তির কবিতার চার লাইন, তারপরেই কালিদাস রায়ের তিন পাতা। একবার নজরুল আর তারপরেই জয়।
এইসব কাণ্ডের মধ্যেই আমি মোক্ষম একটা জিনিস বুঝে ফেলেছিএরা সব স্বভাবকবি, ব্যক্তিগত স্টাইল যতই স্বতন্ত্র হোক, শাস্ত্র বা ব্যাকরণ বলে কোনও বিজ্ঞান এখানে জন্ম নেয়নি। অথচ ইচ্ছে করলেই এদের মধ্যে কিছু গোত্র বিভাগ করা যায়। যেমন, জনা তিনেকের ঝোঁক অমিত্রাক্ষরের ওপর। কয়েকজন এখনও পয়ারে রয়েছে। গদ্যকবিতার ঝোঁকটা কম।
এবার নিশ্চয়ই বুঝতে পারছ, নিজে কবি হলে আমি কখনও এমন সুযোগ ছাড়তে পারতাম না। নিজের কবিতাই আওড়াতাম। ওদের সীমাবদ্ধতাটাও অজানা থেকে যেত।
কবিতার আসর হঠাৎই ভেঙে গেল। একজন কবি দড়াম করে একটা বল কিক। করলেন আর সঙ্গে সঙ্গে সবাই ছুটল বল খেলতে। আমাকে বেশ কয়েকবার খেলায় যোগ দেওয়ার জন্যে বলেওছিল। কিন্তু ওই ভাঙা পায়ের দোহাই দিয়ে রেহাই পেলাম।
খাওয়াদাওয়ার অভাব নেই। প্রচুর আপ্যায়ন। এটা স্পষ্ট যে, কোনও এককালে বিজ্ঞান ও কারিগরিতে এরা চরম পর্যায়ে পৌঁছেছিল। এখন চাষবাস কিছুই করে না। তবে ফলমূল পেড়ে খায়। মাছও ধরে। এইরকম দু-তিনটি ব্যাবহারিক কর্মে শুধু তারা নিযুক্ত। এবং সেখানেও পায়ে পায়ে চলে কবিতা। কবিতা না বলে অবশ্য শুভংকরীর আর‍্যা বলাই ভালো।
এইরকম সরল আর গোল্লায় যাওয়া প্রাণীদের জন্য কিছু একটা করতেই হয়। কী করি ভাবছি, হঠাৎ চোখে পড়ল, ওরা বল নিয়ে নিজেদের মধ্যে বেজায় ছোটাছুটি গোঁত্তাগুত্তি করছে, কিন্তু গোল করার জন্য কোনও চেষ্টা নেই। কীরকম যেন বিশৃঙ্খল আচরণ। ভালো করে তাকিয়ে দেখি, গোল করবে কী, গোলপোস্টই বসায়নি৷
নিজে হাতে বাঁশ কেটে দুটো গোলপোস্ট বানিয়ে দিলাম। তারপরেও দেখি কিছুই ঘটছে না। না। এবার বুঝেছি, দলের কনসেপ্টটাও নেই। বাইশজন পেলে মিলে একটা বল নিয়ে কাড়াকাড়ি করছে। সঙ্গে সঙ্গে দুটো দল বানাতে হল। একটার নাম পয়ার আর অন্যটা অমিত্রাক্ষর। জমে গেল খেলা।
আরও বহু কবি মাঠের একপাশে বসে খেলা দেখছিল। তাদের মধ্যে গিয়ে আরও চার পাঁচটা দল বানিয়ে দিলাম। আর এই দল বানাবার পরেই মনে হল, একটা শিল্ড চাই। না হলে কী নিয়ে লড়বে ওরা? আমার মহাকাশযানের একটার পাখনাএক টুকরো অ্যালুমিনিয়ম নিয়ে এসে বললাম, এখন থেকে চ্যাম্পিয়নদের প্রাপ্য। ওরাই নাম দিয়েছে তারপরে জেএম শিল্ড। জেএম মানে ঝন্টুমামা।
ফেরার সময় হয়ে আসছে। আরও একটা কাজ বাকি। ওদের কাব্যচর্চার জন্যও একটা গোলপোস্ট খাড়া করা। আগেই দেখেছি, ওরা নিজেদের কবিতা ছাপানোর জন্য একটুও আগ্রহী নয়। অথচ আধুনিকতম প্রিন্টিং ব্যবস্থা ওদের হাতের নাগালে। একদিনের মধ্যে রবীন্দ্রনাথ, নজরুল, জীবনানন্দ, শঙ্খ, জয় ও কালিদাসের একগুচ্ছ কবিতার একটা সংকলন ছেপে ফেললাম ডেক্সটপ প্রিন্টারের সাহায্যে। সোনালি ফিতেয় বইটি মুড়ে তার ওপরে একটা কার্ড গুঁজে দিলাম। একটা শর্তও ছিল সেই সঙ্গেশুধু মুদ্রিত কাব্যগ্রন্থের জন্যই এই পুরস্কার এখন থেকে প্রতি বছর অর্পণ করা হবে।
দুঃখ শুধু একটাই। আমার বিদায় নেওয়ার সময়ে কেউ উপস্থিত ছিল না। একদল খেলার মাঠে জেএম শিল্ড বিজয়ের প্রস্তুতি নিয়ে লড়ে যাচ্ছে, বাকি সকলে কবিতার প্রিন্ট আউট নিতে ব্যস্ত।
যাক গে, আমার কাজ আমি করেছি, কী বল?
ঝন্টুমামা থামলেন।
এবার প্রশ্নের পালা। নিলয় বলল, কিন্তু এত কাণ্ডের পরেও আপনি যে ওদের কী উপকার করলেন, তা তো কিছুই আমার খুপরিতে রেজিস্টার করছে না। বরং আপনি তো মনে হচ্ছে, ওদের বাঁশ দিয়ে এলেন!
দুর বোকা। ওদের মধ্যে প্রতিযোগিতার মনোভাবটাই চলে গিয়েছিল। আর প্রতিযোগিতার ব্যাপারটা ছাড়া যে কারিগরি উন্নতি বন্ধ হয়ে যায়, তার প্রমাণ তো তোরা জানিসই। গ্যাট বা ইন্টেলেকচুয়াল প্রপাটি রাইট চালু না হলে ভারতের কী অবস্থা হত, ভেবে দেখেছিস কখনও!
রীতা বলল, তা না-হয় বুঝলাম। কবিতার বই ছাপানো থেকে শুরু করে আরেকবার কারিগরির দিকে নজর পড়বে। কিন্তু ফুটবল শিল্ড
খবরের কাগজের জন্ম দেবে। দেবেই দেবে। ঝন্টুমামা কনফিডেন্ট।
এবার আমার প্রশ্ন, জেএম স্মৃতি পুরস্কার নির্বাচনের কমিটিও কি আপনি করে দিয়ে এসেছেন?
বাহ্-সুন্দর প্রশ্ন। না, কমিটি করিনি, কিন্তু কিছু আইডিয়া দিয়ে এসেছি। নির্বাচকমণ্ডলীর কোন কোন দিকে নজর দেওয়া উচিত। তারই সঙ্গে ইনটেলেকচুয়াল প্রপার্টি রাইটস-এর ব্যাপারটাও বোঝাতে হয়েছে। যেমন কে প্রথম অমিত্রাক্ষর ছন্দে কবিতা বানিয়েছে, সেটা যদি জানা যায়, তবে সে এবং তার ডাইরেক্ট চ্যালা ছাড়া আর কেউ ওই ছন্দে কবিতা লিখে পুরস্কার পেতে পারে না। এর থেকে তিনটে উপকার হবে এক, সাহিত্য সমালোচকদের আবির্ভাব। দুই, ঐতিহাসিকদের আবির্ভাব। তিন, উপরোক্ত দুই পণ্ডিতবর্গের ঝগড়াঝাঁটির মীমাংসা করার জন্য আইনজ্ঞদের আবির্ভাব।
প্রফেসার নবীন লাফিয়ে উঠল, ব্যাস ব্যাস, অনেক হয়েছে। সারাটা দিন ঝন্টুমামার বোগাস গুলগল্প শুনে সময় নষ্ট করতে আমার কোনও ইচ্ছে নেই। আপনারা চালিয়ে যান। আমি চললুম।
নিলয় চোখের পলকে লাফিয়ে উঠে নবীনের কুঁটির কাছে জামাটা চেপে তাঁকে প্রায় শুন্যে টেনে তুলেছে। আমরা হাঁ হাঁ করে উঠেছি, ঝন্টুমামা নিরুদবিগ্ন, তবু অনুরোধ করেছেন নির্বোধ অধ্যাপককে শারীরিক নির্যাতন না-করার জন্য। কিন্তু নিলয় অ্যাডামেন্ট। তার একটাই প্রশ্ন, অধ্যাপক নবীনকে বলতেই হবে, কেন ঝন্টুমামার কাহিনিকে সে বোগাস এবং গুলগল্প বলছে।
বলছিছাড়ুনবলছি নবীন কোনওক্রমে মাটিতে আবার পা রাখার সুযোগ করে নিয়েছে।
বলুনশিগগির বলুন ধমক দেয় নিলয়।
আপনাদের ঝন্টুমামা নিজের উদ্ভাবিত টাইম মেশিনে চড়ে সময় বদল করতে গিয়েছিলেন। কিন্তু তিনি নিজেই স্বীকার করেছেন যে, হাজার হাজার আলোকবর্ষ দূরত্বের একটি ভিন গ্রহ পরিদর্শন করে এসেছেন তিনি রকেটে চড়ে। টাইম মেশিন আর রকেট কি একই জিনিস?
শুধু নিলয় নয়, রীতা আর আমিও মুহূর্তের জন্য সংজ্ঞা হারিয়ে ফেলেছিলাম বোধহয়। ঝন্টুমামাকে শেষ পর্যন্ত ঘনাদা বা টেনিদার পর্যায়ে ফেলতে হবে, এটা আমাদের কাছে দুঃসহনীয়। আমরা সবাই চেয়ে আছি ঝন্টুমামার মুখের দিকে। আর তিনি দু-হাতে মাথা চেপে মুখ নিচু করে বসে আছেন। আমাদের মানসম্মান না ডোবাতে পারলে যেন শান্তি নেই।
কী হল, বলুন প্রফেসার নবীন কৈফিয়ত তলব করার ভঙ্গিতে চেঁচিয়ে উঠল।
ঝন্টুমামা ক্লান্ত ভঙ্গিতে মাথা তুললেন, একটা স্যারিডন দিবি বাছা? তোদের মতো গণ্ডমূর্থের সঙ্গে কথা বলার এই একটা খেসারত। মাথা ধরে যায়। আরে মূর্খ, টাইম মেশিন নিয়ে আমি হিঞ্চেপুকুরের পাশে নামি। বট গাছের পাশে সেটাকে পার্ক করে দিই। তারপরে পাঁচ ক্রোশ হেঁটে পঞ্চবিংশ শতাব্দীর আয়ন-রকেট ধরি। ফেরার কথাটাও বলতে হবে, রকেটে করেই ফিরি। তারপর আবার ওই পাঁচ ক্রোশ হেঁটে হিঞ্চেপুকুরের পাশ থেকে টাইম মেশিনে চড়ে তোদের কাছে ফিরেছি।

